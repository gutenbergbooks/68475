<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.45" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Esztike kisasszony
professzora by Albert Pálffy</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
 line-height: 200%;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

p.i2 {
 text-indent: 3em; 
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.blockquot {
 margin-left: 10%;
 margin-right: 0%;
 text-align: justify;
 text-indent: 1.5em;
}

.center {
 text-align: center;
 text-indent: 0;
}

.summary {
 text-align: justify;
 text-align-last: center;
 text-indent: 0;
 margin: auto;
 font-size: 90%;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-largest {font-weight: bold; font-size: 2em;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

p.caption {
 margin-top: 0;
 font-size: smaller;
 font-style: italic;
}

h2 img, h3 img {
 margin: auto;
 margin-bottom: 2em;
 display: block;
 max-width: 100%;
}

.figcenter, .figcenter img {  
 max-width: 100%;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

ul.TOC li {
 margin-top: 0.75em;
}

.TOC .roman {
 margin-right: 1em;
 float: left;
 text-align: right;
 margin-left: -4em;
 min-width: 3em;
}

li.li2 {
 padding-left: 1em;
 text-indent: 0;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>
<div>*** START OF THE PROJECT GUTENBERG EBOOK 68475 ***</div>

<div class="transnote">
<p class="center"><span class="caption">Megjegyzés:</span></p>
<p>A tartalomjegyzék a <a href="#Page_329">329</a>. oldalon
található.</p>
</div>
<hr class="chap" />
<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p><span class="pagenum"><a name="Page_I" id=
"Page_I">I.</a></span></p>
<p><span class="pagenum"><a name="Page_II" id="Page_II"><br />
II.</a></span></p>
<p class="center"><span class="caption-150">MAGYAR
REGÉNYIRÓK</span></p>
<p class="center"><span class="caption-large">KÉPES
KIADÁSA</span></p>
<p>&nbsp;</p>
<p class="center"><span class="caption-small">Szerkeszti és
bevezetésekkel ellátja</span></p>
<p class="center"><span class="caption">MIKSZÁTH KÁLMÁN</span></p>
<p>&nbsp;</p>
<p>&nbsp;</p>
<p class="center"><span class="caption-large">35. KÖTET</span></p>
<p>&nbsp;</p>
<p class="center"><span class="caption-large">ESZTIKE KISASSZONY
PROFESSZORA</span></p>
<p class="center"><span class="caption-small">Irta</span></p>
<p class="center"><span class="caption-large">PÁLFFY
ALBERT</span></p>
<p>&nbsp;</p>
<p>&nbsp;</p>
<p class="center"><span class="caption-large">BUDAPEST</span></p>
<p class="center"><span class=
"caption-large">FRANKLIN-TÁRSULAT</span></p>
<p class="center"><span class="caption">magyar irod. intézet és
könyvnyomda</span></p>
<p class="center"><span class="caption-large">1904</span></p>
<hr class="chap" />
<div class="figcenter" style="width: 373px;"><a href=
"images/i001hq.jpg"><img src="images/i001.jpg" alt="Pálffy Albert"
title="Pálffy Albert" /></a></div>
<hr class="chap" />
<p><span class="pagenum"><a name="Page_III" id=
"Page_III">III.</a></span></p>
<h1>ESZTIKE KISASSZONY PROFESSZORA</h1>
<p class="center"><span class="caption">REGÉNY</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-150">PÁLFFY
ALBERT</span></p>
<p>&nbsp;</p>
<p class="center"><span class="caption">MÁRK LAJOS
RAJZAIVAL</span></p>
<p>&nbsp;</p>
<p>&nbsp;</p>
<p class="center"><span class="caption-large">BUDAPEST</span></p>
<p class="center"><span class=
"caption-large">FRANKLIN-TÁRSULAT</span></p>
<p class="center"><span class="caption">magyar irod. intézet és
könyvnyomda</span></p>
<p class="center"><span class="caption-large">1904</span></p>
<p><span class="pagenum"><a name="Page_IV" id=
"Page_IV">IV.</a></span></p>
<p class="center"><i>Minden jog fentartva.</i></p>
<p class="center"><span class="caption-small">Franklin-Társulat
nyomdája.</span></p>
<hr class="chap" />
<p><span class="pagenum"><a name="Page_V" id=
"Page_V">V.</a></span></p>
<div class="chapter">
<h2><img src="images/ch01.png" alt="" title="" />PÁLFFY
ALBERT.</h2>
</div>
<p class="center">1820–1897.</p>
<p>A ki a kilenczvenes évek elején pénzt ment betenni vagy kivenni
az «Első hazai takarékpénztár»-ba, a könyvecske aláírásakor
láthatott egy hosszú csontos kezet kinyúlni érte. Ez volt a Pálffy
Albert keze. Magas, hórihorgas, sovány ember ült a rács mögött,
hosszúszárú pipából eregetve a füstöt, mintha az eresz alatt ülne
valahol falun. Hosszúkás arczán szelidség honolt és üde pirosság, a
ránczok közt meg állán csak egy pár gyér szőrszál jelezte a
szakállt. Pálffy Albert volt az egyetlen a magyar írók közt, a ki
élete alkonyán egy nagy rakás pénz közt élt – mint napibiztos.</p>
<p>A negyvenes évek közepén egy fiatal ember ült fel a Pest felé
induló postakocsira Nagyváradon, a mely városban már akkor ott
lapdázik Tisza Kálmán a Dőry fiúkkal, be nem véve még fiúsorba a
kicsike Szilágyi Dezsőt.</p>
<p>Egy napon ezek is meg fognak érkezni, de még előbb sok mindennek
kell ott történnie, a mihez a postakocsin induló ifjúnak némi köze
lesz, a ki pályát <span class="pagenum"><a name="Page_VI" id=
"Page_VI">VI.</a></span> törni megy Pestre, ládájában egy csomag
kéziratot tartogatva, melynek czímlapjára fel van írva a «<i>Magyar
millionér</i>». Regény. Írta Pálffy Albert.</p>
<p>Ő maga ugyan nem millionér, bár meglehetős szellemi tőkével
indul. A millionér Jókai Mór, a kivel versenyre kell majd szállnia,
már ott van a maga helyén és növekszik. A «<i>Magyar
millionér</i>», utána csakhamar a «<i>Fekete könyv</i>» megjelenik,
érdekeltséget kelt az írói körökben és a közönségben.</p>
<p>– Új talentum jött – szállong az örömhír a Csigánál, a
Fillingerben, a Komlóban és a Pilvax kávéházban. Az írók sietnek őt
maguk közé venni. Még nem oly hidegek, minők egy félszázad mulva
lesznek. Petőfi barátságot köt vele, Vörösmarty biztatja. Pedig
épenséggel nem a szükség embere. Egész sor kiváló regényíró
dolgozik. Jósika Abaffyja már megjelent, Eötvös «<i>Falu
jegyző</i>»-jét pietással forgatják, mint a Bibliát. Jókai viruló
talentuma egyre jobban kibontakozik, Kemény Zsigmondnak regényei
valóságos vérévé válnak a közönségnek, kiirogatják a
Stammbuch-okba.</p>
<p>Ily környezetben nem érhette el Pálffy azt a sikert, a melyet
óhajtott, abba is hagyta a regényirást s a szabadságharcz alatt
mint a «<i>Martius tizenötödiké</i>»-nek szerkesztője gyorsan
elérte a nagy népszerűséget. Eleven, szines, sőt néhol a humor
aranyával behullatott politikai czikkei behatnak a legszélesebb
rétegekbe, nevének szárnya támad.</p>
<p>Az önkényuralom alatt ő is ki volt csukva az országból,
<span class="pagenum"><a name="Page_VII" id=
"Page_VII">VII.</a></span> Budweisba internálva. Ez volt akkor a
jelesek kitüntetése. Budweis pro literis artibus. Midőn
visszabocsájtották, a kiegyezés egyik legerősebb védelmezője lett
megizmosodott tollával az «Esti Lapokban». Bár a lapirás már ekkor
nagy lendületet vett, mégis ő volt a legügyesebb hirlapiró, persze
nem a mai értelemben. Hiszen kora tavaszkor a barka is virágszámba
megy.</p>
<p>Az eszme azonban, melyet szolgált, népszerűtlen volt, nagy
népszerűségét tehát lassanként elköltötte a jó ügy védelmében, de a
mennyire elhidegedett tőle a közönség, ép annyira elhidegedett ő is
a politikától s élete utolsó szakában hetvenedik éve felé visszatér
régi szerelméhez, a regényiráshoz, mint mikor a fa tél elején
virágzik ki másodszor. Vélned, hogy ebből nem lesz már izes
gyümölcs. Pálffy csodálatos módon ráczáfolt erre a tapasztalatra és
szinte hihetetlen termékenységgel irta meg regényeinek egy egész
sorozatát, részint a történelemből, részint a forradalom előtti
társadalomból, nyujtva csupa kedves, vonzó olvasmányokat, melyeket
az anyák bátran adhattak serdülő leányaik kezébe. Ezek közül
választottuk ki «<i>Esztike kisasszony professzorá</i>»-t, mely a
jelenkorból vett meséjével az iró összes kellemes tulajdonságait
feltünteti.</p>
<p>Gyulai Pálnak kedvencz irója volt, Beöthy Zsolt pedig
következőképen jellemzi: «leleményes, de nem képzelgő meséit jó
helyzetekkel s érdekesen szövi; az élet apró jelenségeinek
megfigyelésére <span class="pagenum"><a name="Page_VIII" id=
"Page_VIII">VIII.</a></span> kitünő szeme van, mely azonban már a
lélek mélyébe nem igen hat, olykor igen tartózkodó módon a humora
is felcsillámlik. Némi távolságból beszél közönségével a világ egy
okos, nyugodt szemlélőjének fensőségével.»</p>
<p>Csöndes igénytelen öreg úr volt, ki alig mutatkozott másutt,
mint az irodalmi társaságok ülésein és lakomáin. De ott is alig
lehetett szavát venni, ritkán melegedett meg, hallgatagságát csak
az ajkai körül elömlő kissé gunyoros mosoly enyhítette.</p>
<p>Egyszerü typusa volt a magyar régi nemes embernek, a ki nem
tudott se bohéme lenni, se stréber. Minden hühó és hivalkodás
nélkül futotta meg hasznos pályáját. A milyen zaj nélkül hozta be
pályája szinhelyére Nagyváradról 1844-ben egy postakocsi épen olyan
csendesen, minden nagyobb feltünés nélkül vitte ki a szinhelyről
1897-ben egy halottas kocsi.</p>
<p class="right"><i>Mikszáth Kálmán.</i></p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<p class="center"><span class="caption-largest">ESZTIKE KISASSZONY
PROFESSZORA</span></p>
<p><span class="pagenum"><a name="Page_2" id=
"Page_2">-2-</a></span></p>
<p class="center"><i>Első kiadása megjelent 1884-ben.</i></p>
<p><span class="pagenum"><a name="Page_3" id=
"Page_3">-3-</a></span></p>
<div class="chapter">
<h2><img src="images/ch02.png" alt="" title="" />ELSŐ RÉSZ.</h2>
</div>
<h3>I.</h3>
<p class="summary">(A család eredete, viszontagsága és
felvirágzása.)</p>
<p>Pestmegyében sok nagy község van. Nem mondom melyik? mert a mai
kutató és történetbuvár világban még felforgathatná valaki a
helybeli levéltárt s ki tudja, minő bonyodalmas pört indíthatna
azok ellen, kik jelenben rég feledve a multakat, dúsgazdagon
aratják gyümölcsét annak, a mit az elődök nagy fáradsággal s tán
nem mindig tiszta maggal vetettek.</p>
<p>A török világ végén Dorozsmay Tóbiás uram, mint biró,
kormányozta a várost, míg egyszer elkésvén az adófizetéssel, a
temesvári basa karóba huzatta s kínos halállal múlt ki a világból a
hazáért.</p>
<p>A Rákóczi mozgalmak alatt Dorozsmay Bálint a fölkelt ráczok
ellen vezeté a község fegyvereseit, küzdött vitézül s ott hagyta
fehérlő csontjait a mezőn, hol ma Szabadka külső tanyái
virágoznak.</p>
<p>1760-ban Dorozsmay Lukács urat a község szenátorrá választotta.
Ezen díszes hivatalában mindjárt az első évben haszonbérbe vett a
várostól egy 3600 holdas pusztát s miután a haszonbért a hivatallal
járó kiváltság folytán soha sem fizette, 40 év multán történt
halálával soha senki sem kételkedett, hogy ama birtok a
Dorozsmay-család ősi tulajdona s abban az utódokat háborgatni nem
szabad.</p>
<p>Következett Dorozsmay László. Ez mindig künn lakott a tanyán és
soha senki hírét sem hallotta, míg 1809-ben történt halálakor
tiszteletes uram két teljes óráig tartó <span class=
"pagenum"><a name="Page_4" id="Page_4">-4-</a></span> bucsuztatóban
annyi épületes dolgot beszélt a megholtnak jámbor, istenfélő és
vallásos életéről, bő tudományáról, pazar adakozásairól s a város
és a haza iránt tanusított hűségéről, hogy a hallgatók csak ekkor,
igen későn, tudták meg, mily jeles és nevezetes férfiut temettek el
benne!</p>
<div class="figcenter" style="width: 303px;"><a href=
"images/i002hq.jpg"><img src="images/i002.jpg" alt=
"Dorozsmay Tóbiás kínos halállal mult ki." title=
"Dorozsmay Tóbiás kínos halállal mult ki." /></a>
<p class="caption">Dorozsmay Tóbiás kínos halállal mult ki.</p>
</div>
<p>Annál többet beszéltek örököséről, Dorozsmay Sándorról, a ki
Pestre tette át lakását s úgy költött, mintha annyi jövedelme
volna, mennyit birtoka megért. Nem tarthatott sokáig e víg élet s ő
volt egyike a legelsőknek, kik az ujonnan behozott csődtörvény
kérlelhetlen kelepczéjébe estek s mindenét elvesztvén, épen a
legalkalmasabb időben meghalt.</p>
<p>Azonban volt fia, Kálmán (mert mindinkább divatosabb
keresztnevek jöttek a családba). De már ezen Dorozsmay-ivadék csak
300 hold földet s derék földszinti házat menthetett meg az
özönvízből s csakis anyai jus czímén.</p>
<p>Ez épen elég volt arra, hogy Kálmán úr valamibe kezdhessen. Ő
pedig a jó üzletek közül a legjövedelmezőbbet választotta. Elvett
feleségül egy özvegy asszonyt, a kinek első férje remekül értette a
házi takarékos életet s mellé még a pogány uzsorát, s halálakor
mindenét hű nejére hagyta.</p>
<p>Kálmán úr, mondták, boldogul élt feleségével, a ki igazán hű és
jó asszony volt, de miután az Úristen is főleg a jókat szereti, hát
idő előtt magához szólította.</p>
<p>A bús özvegy 55 éves volt és sok hiábavaló erőködés után abban
talált vigasztalást, hogy újra házasodott, megnyervén szívét egy
hajadonnak, a ki nála épen 35 évvel fiatalabb volt.</p>
<p>Időközben behozták a mostani pogány adókat, Kálmán úr azon
előlátással bírt, hogy vevőt keresett első nejétől öröklött
birtokára, s találván, földjét eladta.</p>
<p>Épen Pesten volt, hogy a birtok árát fölvegye, a midőn levelet
kap hazulról azon örvendetes hírrel, hogy neje egy kis gyönge
lánykával ajándékozta meg.</p>
<p>Ő ugyan fiút várt, de hiszen az oly házaspár, a ki <span class=
"pagenum"><a name="Page_5" id="Page_5">-5-</a></span> ily sikerrel
kezdi pályáját, bizton számíthat, hogy folytatása következik.</p>
<p>Felsöpörte tehát az eladott jószág árát, mintegy 80,000 forintot
és sietett haza megtartani a keresztelési lakomát.</p>
<p>Ámde kétségbeejtő szomorúságra érkezék. A fiatal anya a
legaggasztóbb kórjelek mellett már eszméletét is elveszté. Többé
meg sem ismeré hazaérkezett férjét s virradat előtt meghalt.</p>
<p>Tudjuk, hogy a szerencsétlenség soha sem jár egyedül. A temetést
követő éjjel álarczos, vagy legalább feketére mázolt képű rablók
törtek be a házba s miután a cselédeket megkötötték, megkínozták,
az öreg urat agyonverték, mindent a mi a háznál pénz vagy pénzérték
volt, elhordtak. A vármegye mai napig kurrentáltatja a
gonosztevőket.</p>
<p>Tehát a Dorozsmay-család idősb ága egy kis lánykára olvadt le;
ez pedig szegényecske volt, mert az eladott birtok árából zsiványok
töltözgettek s nem maradt más, mint a ház és a 300 hold föld,
melyről fönnebb beszéltünk.</p>
<p>Mondtuk, a család idősb ága, mert ismertek a városban egy
Dorozsmay Tihamér nevű diákocskát is, a ki vérszerinti rokonságot
tartott a gazdag családdal s ezen jogon eljárt a házhoz és sokat
játszott a kis árva lánynyal, Verona hugával.</p>
<p>Ez pedig szépen nevekedett. A városi tanács szerzett mellé egy
jó erkölcsű komámasszonyt; a háznak szebb részét bérbe adták, a 300
hold szántóföld megtermé a kenyeret, a tehenecske adott tejet,
vajat s még téli vagy nyári ruhára, sőt iskolapénzre is maradt
valami.</p>
<p>Mikor aztán Verona kisasszony huszadik évét elérte, a
diákocskából pedig szemes és agyafurt ügyvéd lett, kettecskén azon
eredeti gondolatra jöttek, hogy ők bizony összeházasodnak.</p>
<p>1861-et írtak azon esztendőben. Akadály nem levén, illő
szertartással ment végbe az esküvő, s arra tisztességes időben a
keresztelő is bekövetkezett. <span class="pagenum"><a name="Page_6"
id="Page_6">-6-</a></span></p>
<p>Ekkor azonban rendkívüli eset, csodálatos véletlen adta elé
magát, mely a különben is boldog házaspár számára új és dicsőséges
láthatárt nyitott fel.</p>
<p>Ápril havának közepe volt; épen vége szakadt a húsvéti
ünnepeknek, a midőn egy délután Tihamér ügyvéd olvasni valót
keresgélt a megholt öreg úrnak porlepte könyvszekrényében; a már
fellábadozott menyecske pedig édes anyai örömök közt fürösztgeté a
kis Esztikét.</p>
<p>Az öreg úrnak (a kit a rablók vertek agyon) szokása volt minden
régi könyvet, elhasznált kalendáriumot, a házalóktól árult
röpiratokat rakásra gyűjteni. Az ügyvéd is gyarapította az irodalom
eféle kincseit és csomagostól őrizte az 1848 és 1849.-iki politikai
elmefuttatásokat. Ezekhez járultak az 1861.-iki kis revoluczió
sajtóterményei, mint halvány folytatása a régi nagy időknek.</p>
<p>Ezen régibb nyomtatvány-csomók között keresgélt olvasni valót
(miután replikáit bevégezte), s egyiket a másik után félre vetve,
egyszerre egy – alig nehány lapból álló nyomtatvány kerül kezébe. A
könyvecske mai napon már alig ismert goromba, félig itatós papirra
volt nyomtatva. Még borítékba sem volt fűzve, csak a sarkán
megerősítve vörös papir-szalaggal.</p>
<p>Oda veté szemét igen közönyösen, de a mint a czímlapot
megpillantá, majd jéggé vált szíve a szörnyű meglepetés miatt.</p>
<p>A czím magyarul s utána mindjárt németül így hangzott:</p>
<p>«Betéti könyvecske a Pestmegye pártfogása alatt alakult első
hazai takarékpénztártól.»</p>
<p>Fordít és mit lát?</p>
<p>Legelőször nyomtatva «a betevő neve», azonban semmi név sem
következett, hanem mint gyakran előfordul, név helyett valamely
betű vagy általános kifejezés. Ezen könyvön ez állott:</p>
<p>«Leányom hozománya.»</p>
<p>Következett a kelet napja: 1841 február 13.-ika. <span class=
"pagenum"><a name="Page_7" id="Page_7">-7-</a></span></p>
<p>Végre az összeg:</p>
<p>«Betett: betűkkel kiírva: Nyolczvan ezer forint; számokkal:
80,000 frt.»</p>
<p>Mintha lőporral vetették volna fel, úgy ugrott elé székéről s
oda tartá felesége szeme elé a csodálatos módon feltalált kincset.
Verona asszony egy darabig bámulva néz, nem érti, mit kell látnia?
míg végre megszúrja szemét az óriási összegnek rőfhosszú alakja s
arra félájultan rogyik férjének kitárt karjaiba.</p>
<p>Szerencsére csak perczekig tartott e lázas állapot, különben a
kis Esztike, kiről a meglepetés első perczében megfeledkeztek,
aligha be nem ful a fürdővízbe, s vele együtt ezen történetnek
egész hosszasága.</p>
<p>– Igazságos egek! – kiálta a nő, – ez azon pénz, melyet édes
atyám az eladott birtokért kapott: betette a takarékpénztárba, s mi
mindnyájan azt hittük, hogy a tolvajok elrabolták!</p>
<p>– Úgy kell lenni, – felelé a férj. – Első örömében, hogy leánya
született, «leányom hozománya» czímen iratta be. Szerencsésen haza
is hozta a könyvecskét, de a zsiványok, kik pénzt kutattak,
félrevetették az értéktelennek látszó nyomtatványt, vagy nagyon jól
tudták, hogy azt pénzzé tenni annyi, mint magukat gyanúba keverni,
s nyakukat a hóhér bárdja alá nyujtani. Később kipusztulván az
egész család, a cselédek oda dobták a könyvek közé s húsz
esztendeje mult, hogy senki észre nem vette!</p>
<p>– És most mi kivehetjük az egész 80,000 forintot!</p>
<p>– Micsoda? 80,000 forintot! Hát a husz évi kamat?</p>
<p>– Igazad van; az is tehet nehány ezer forintot.</p>
<p>– Nehány ezer forintot? Jer csak ide, mindjárt kiszámítom neked
s bámulni fogsz, mily roppant tőkét tartok kezemben. Ennél
könnyebb, egyszerűbb s mégis biztosabb számvetés nincs a világon.
Lásd a könyv tábláján a kamatszámítást, évről-évre. Most pedig
figyelj: 100 forint húsz év mulva kamattal és kamatkamatjával
felszaporodik 265 forint 71 krajczárra. De beszéljünk csak
forintokról. Tehát ezen arányban 1000 forint értéke <span class=
"pagenum"><a name="Page_8" id="Page_8">-8-</a></span> húsz esztendő
mulva 2650 forintra rúg. Minthogy pedig itt 80,000 forintról van
szó, sokszorozzuk, vagy mint most tanítják az iskolában, szorozzuk
a 2650 forintot 80-nal s kijő belőle nem több, nem kevesebb, mint
215,000 forint!</p>
<p>– Ez lehetlen.</p>
<p>– Kedvesem ez oly bizonyos, mint kétszer kettő négy. Nem én,
hanem maga a nekünk adós intézet mondja, hirdeti és előre
kiszámítja.</p>
<p>– És ezen irtóztató összeget egyszerre kiadják?</p>
<p>– Boldognak, boldogtalannak, a ki e könyvet elémutatja.</p>
<p>– Ki fogjuk venni?</p>
<p>– Holnap hajnalban vasutra ülünk, nyolcz óra előtt Pestre
érkezünk. Kilenczkor belépünk az intézetnek kivételi pénztárába s
ott, ha sokan is lesznek, egy óra alatt ránk kerül a sor, kifizetik
szó nélkül az egész összeget s még azt sem várják, hogy a húsz évi
pontos és lelkiismeretes kezelésért köszönetet mondjunk.</p>
<p>– És mit csinálunk annyi pénzzel?</p>
<p>– Jaj, kedvesem, ez már más, nehezebb kérdés. Egyelőre azt
mondom; tulajdonkép csak tanácslom: vegyük fel a 215,000 forintot;
tartsunk meg belőle 15,000 forintot, a 200,000 forintot pedig
tegyük vissza a te nevedre, mert e vagyon a tied.</p>
<p>– A mienk, édes barátom.</p>
<p>– Mondtam: a tied. Majd kezdünk valamit, és én igérem neked,
hogy oly vállalatok után nézek, mikben veszteség nem érhet,
nyereségre pedig biztos kilátásunk lehet.</p>
<p>– Ezt egészen rád bizom. Pénz dolgában eddig is te határoztál;
úgy lesz ezután is, mert föltétlenül bizom eszedben és
ügyességedben. Holnap utazunk?</p>
<p>– Holnap és többé e sárfészekbe vissza sem jövünk.</p>
<p>– A fővárosban fogunk lakni?</p>
<p>– Hol másutt lehetne ily pompás tőkét kezelni és gyarapítani?
Készülj még ma útra. Esztikét jól ellásd mindennel, mert az idő
változó ápril havában. Ha pedig <span class="pagenum"><a name=
"Page_9" id="Page_9">-9-</a></span> megtelepedtünk, akkor látod
meg, mi lakik a te falusi prókátorodnak agyvelejében!</p>
<p>– Oh Tihamér, én egészen rád bizom életemet és vagyonomat. De
fogsz-e engem ezután is szeretni, ha egyszerre ily gazdagok
lettünk?</p>
<p>– Asszonyi dőre beszéd, Veronám. Meglátod, hogy vén korunkban, a
midőn gyermekeink is felnőttek és szárnyra bocsátjuk őket, azt
fogod mondani: az én Tihamérom a legjobb férj a világon, én pedig a
legboldogabb asszony vagyok.</p>
<p>És valóban igen csekély s a pesti férjeknél szokásban levő
kivételecskék be nem számításával, igéretét szentül
megtartotta.</p>
<p>Eleinte szerény lakást fogadtak a külvárosban, csinos kis
kerttel, hol Esztike kedve szerint játszhatott. Innen indította meg
Tihamér vállalatait, nem tűzzel, nyugtalansággal vagy elhamarkodva;
hanem várt, míg kedvező alkalmak mutatkoztak. Sas szemmel nézett a
jövőbe s néha oly vásárlásokat tett, mikre a szomszédok vállukat
vonogatták. De midőn beütött az 1869.-iki arany korszak, már akkor
lázas ingerültséggel vagyonát tízszeresen meghaladó szédelgési
üzletekbe bocsátkozott.</p>
<p>Hanem a természet finom szaglású orral, ösztönnel, sejtelemmel
és elővigyázattal áldotta meg. Azért, a hol kész nyereséget látott,
nem vágyott többre, a bizonytalanra, hanem igyekezett jókor
kimenekedni bonyodalmaiból.</p>
<p>Így történt, hogy az 1873.-iki iszonyú romlás esztendejében az ő
kövér báránykája már szép száraz gyepen legelhetett. Tudjuk, hogy
azok, a kik nem hittek az ezer egy éjbe való idők tartósságában,
hanem jó korán visszavonultak, dúsgazdag emberré váltak, a kiknél
pedig a képtelenül magas áron vett papirok, mint utolsó kézen
maradtak, kivétel nélkül koldusbotra jutottak.</p>
<p>Ebből következett, hogy ezen általános romlás perczében azok,
kik nagy pénzösszeggel rendelkezhettek, <span class=
"pagenum"><a name="Page_10" id="Page_10">-10-</a></span> kényük
szerint válogathattak a szebb jövőt igérő vállalatokban, s a
legbiztosabb értéket nevetséges olcsó áron összevásárolhatták.
Tehát egy csapással két bő szüret egymásután!</p>
<p>Mindez oly szerencsével, vagy engedjük meg, kitünő számítással
ment végbe, hogy 1874 közepén, a mint Tihamér fölkelt könyve
mellől, büszke önérzettel mondhatta: «Uram! öt talentumot adtál
nekem, ime, még egyszer annyit nyertem hozzá». Csakhogy ez pusztán
ártatlan evangeliumi idézet; mert a valóságban az eredeti tőkének
tízszeres, néha húszszoros megforgatása után oly érték feküdt a
Dorozsmay házban, hogy bátran lehetett volna négy teljes millióról
beszélnie.</p>
<p>Most már itt volt az idő, megpihenni a szerzett financziális
koszorúkon. A kis Esztike már 13 éves volt s dúsgazdag. Tihamér egy
este igen jó kedvben levén, tréfából azt mondta nejének: «No, ha
úgy rendelte volna a sors, hogy hamarjában elhaljak, legalább azon
öntudattal szállok sírba, hogy nem haltok meg éhen».</p>
<p>Csakhogy soha sem okos beszéd az, a halállal tréfálni; mert a
négyszer milliomos férfi mindjárt másnap erős lázzal és bódító
fejfájással ébredt fel.</p>
<p>Aggódó neje azonnal három doktort hivatott tanácskozmányra. Mind
a három házbirtokos s tán egyetemi tanár, kik megtapintván a beteg
üterét, megkopogtatván mellét, hévmérőt tettek hóna alá.</p>
<p>Az első megcsóválá fejét.</p>
<p>A második azt mondá: hm, hm.</p>
<p>A harmadik, többi kollegáinak nevében is, gondolá: ha ez
meggyógyúl, szép honorarium üti markunkat, ha meghal, nem tehetünk
róla: de akkor is csepeg, ha nem csorog is, valami.</p>
<p>Írtak cseppeket és porokat, mire a beteg jobban lett. Ebédre fel
akart kelni, de visszahanyatlott ágyába, honnan többé föl sem kelt.
Nyolcz nap mulva terítőn, tíz nap mulva Harasztoson, legújabban
szerzett birtokán hallgatott egy óriási gránitkő alatt.</p>
<p>Ekkor már a család a Nádor-utcza felső végén épült <span class=
"pagenum"><a name="Page_11" id="Page_11">-11-</a></span> saját
házban lakott. Az özvegy viselte híven a gyászt, gyermeke
nevelésére sok gondot fordított, semmi költséget nem kimélt. De
legtöbbet használt a természet ajándéka, mert Esztike kisasszony
minden jót és szépet, a mit hallott, megtanult s a mit látott,
emlékezetébe véste.</p>
<p>S miután a Dorozsmay-család soha sem volt czégszerű üzlet s míg
az apa élt, elébb ügyvéd, később mint ház- és földbirtokos, végre
mint gazdag tőkepénzes szerepelt, az özvegy lassanként azt vette
észre, hogy leányával együtt a fővárosnak igen előkelő osztályához
tartozik.</p>
<p>Még a pesti mágnás fiúk körében is megpendítették az eszmét,
hogy valóságos gyávaság volna ezt a négy millióval felszerelt
örökösnőt valami lateiner gavallér zsákmányára bocsátani.</p>
<p>Alkalmasint ezen korszakból származik, hogy a Dorozsmay-család
érdekes genealogiája a magasabb körökben is ismeretes lőn. Mert
nagyon sok hetyke báró van ma, kinek ősapja még pohánkát evett
Liptóban, a midőn egy Dorozsmayt 225 évvel ezelőtt már karóba
húzatott a török!</p>
<p>Voltak, kik idősb emberektől hallották, mily elegáns ember volt
Dorozsmay Sándor, milyen pompás ebédeket adott, mennyit vesztett
hidegvérrel a kártyán s ha végre tönkre jutott, az nem vétek, csak
szerencsétlenség, a mi már grófon is megesett, nem egyszer.</p>
<p>Ki csodálhatja tehát, hogy nem volt a városban jótékony bazár,
tombola, jelmezes caroussel, a hol Dorozsmayné ő nagysága hiányzott
volna.</p>
<p>Esztike még csak 14 éves volt, de az így ünnepelt özvegy néha
remélé, néha félt tőle, hogy leánykájából ma-holnap grófné lesz!
<span class="pagenum"><a name="Page_12" id=
"Page_12">-12-</a></span></p>
<div class="chapter">
<h3><img src="images/ch03.png" alt="" title="" />II.</h3>
</div>
<p class="summary">(A kastély és vendégei.)</p>
<p>Harasztoson vagyunk, Dorozsmayné birtokán, mely Pestmegye
északkeleti részén fekszik.</p>
<p>Épen reggelire terítettek s az özvegy szokása szerint
körülnézett, hogy minden rendén legyen. Itt nem tartottak fényes
házat, bár a kastély elég nagy és ízléssel emelt épület. Vendégek
mindig voltak, mindenki úgy mulatott, mint neki tetszett.</p>
<p>Egyszerre az udvar felől könnyű léptek közelednek és Esztike
kisasszony kezén fogva vezet egy idegen fiatal embert, a kit a
háznál eddig senki sem látott. A gouvernante, névszerint madame
Escabrotte, kétségbeesett arczot mutatott, a mi jelenté, hogy az
önfejű kis leány megint nem hallgatott intésére s alkalmasint oly
valamit cselekedett, a miért ő a felelősséget magára nem
vállalja.</p>
<p>– Drága mamám, kegyes engedelmeddel vendéget hoztam. Még pedig
olyat, a ki két fontos oknál fogva joggal bir vendégszeretetünket
igénybe venni.</p>
<p>– Örülök, – felelt az özvegy elég udvariasan, de mégis mintha
azt értette volna alatta: mért nem mondod mindjárt a nevét is?</p>
<p>– Ezen úr, mamám, a most épülő hatvan-szolnoki vasut főmérnöke
vidékünkön. Ő tőle függ, kapunk-e állomást Harasztoson? Ha pedig
megharagítjuk, egyenesen a mama virágos kertjének hozza a vonalat s
akkor a mozdony füttyétől nem lesz sem éjünk, sem nappalunk.
<span class="pagenum"><a name="Page_13" id=
"Page_13">-13-</a></span></p>
<p>Az özvegy nevette leánya beszédét. Még csak csacska kis gyermek
volt, kinek sok szabad, s a kinek még minden jól illik.</p>
<p>– Kérem Esztike, – szólt az idegen a nélkül, hogy a kisasszony
czímet használná, – mutasson be komolyabban.</p>
<p>– Mamám, a vidéken azt mondják, mindenfelé imádják ezen urat,
tenyerükön hordják, tejbe-vajba fürösztik. A mi a másik okot
illeti. Nagyapámnak volt egy unokaöcscse. Van szerencsém drága jó
mamámnak Dorozsmay Róbert urat, itt a mezőn feltalált igazi
rokonunkat bemutatni.</p>
<p>– Ah? ez már más. Dorozsmay Róbert? de ha nem csalódom, ily nevű
fiúról nem ma hallok valamit először. Isten hozott öcsém, jer öleld
meg nénédet, s tekintsd e házat mindenkor biztos otthonodnak.</p>
<p>– Köszönöm, mamám, – felelt Esztike, a kitől ma bajos volt
szóhoz jutni s gyönyörködve nézé, mint fog kezet édes anyja az új
rokonnal, s mint csókolja meg homlokát atyafiságos bizalommal.</p>
<p>Alig kezdődött meg az ismeretség, vagy inkább a vérszerinti
rokonság elfogadása, im más oldalról is előlép egy férfi, kinek
külsőjéből a született nagy úr húsz mérföldnyi távolból is
kilátszik.</p>
<p>Gróf Bendeffy Arthur, a kastélynak ez időszerinti vendége.</p>
<p>Ő méltósága közel járt a harmincz éves korhoz, rövid nyakú,
kövérségre hajlandó s nem kellemetlen arczú. Szemüveget viselt,
szakálát középen, angolosan kiborotválta, szélről pedig két lefüggő
szárnyra bocsátotta, egész valóján a büszkeség félreismerhetlen
jelei rajzolódtak ki. A büszkeség még megjárta volna, de e
szenvedély nála régóta sértő gőggé, mindenkit megvető dölyfösséggé
fajult.</p>
<p>– Asszonyom, – szólt szertartásos meghajlással, – azt hiszem
vendégek közelednek. Szobám ablakából láttam, hogy dél felől uri
fogat közeledik. Ez nem lehet más, mint Bogfalváról a herczegnő, a
ki az új szomszédság jogán látogatni jő nagyságodat. <span class=
"pagenum"><a name="Page_14" id="Page_14">-14-</a></span></p>
<p>– Herczegnő! – felelé az özvegy. – Lakik itt a mi vidékünkön
herczegnő?</p>
<p>– Oh, én ismerem a herczegnő életének regényét. Évekkel ezelőtt
Hohenmark herczeg, mint huszárkapitány, nőül vette Bogfalvy Dénes
táblabiró leányát, Matild kisasszonyt. Vagy ha nem is a
kisasszonyt, bizonyára azon 1500 hold földet, mely az örökösnőre
nézett. Azóta a kapitányból tábornok, altábornagy lett, végre mint
táborszernagy nyugalomba lépett. Ekkor pedig, a rendes szokás
ellenére, nemsokára meghalt Bécsben, vagy Gráczban, az özvegy pedig
visszakerült az apai kuriába s valószinűleg jő kedves ismeretséget
szerezni.</p>
<p>És csakugyan így történt. Nehány percz mulva a kastély
főbejárata elé egy igen csinos, de tán nem eléggé herczegies fogat
érkezik, melyről egy idősb s egy fiatal nő lépett le s bemutatta
magát mint szomszéd birtokosnét s leányát, Louise-t.</p>
<p>Dorozsmayné már régen túl volt azon, hogy bármely hangzatos
czímtől megijedjen, kifogástalan szivességgel fogadá a látogatókat
s mindnyájan a balra nyiló szalonba léptek.</p>
<p>Itt helyet foglalván, bemutatá a ház asszonya saját leányát, még
két más vendégét, nem feledkezvén meg Dorozsmay Róbert mérnökről
sem, mint a ház közel rokonáról.</p>
<p>Arthur grófról nem szólott, mert könnyű volt észrevenni, hogy
régen ismerősök.</p>
<p>A herczegnők lekötelező kegyességgel mosolyogtak s annyira
értették a rangjokhoz illő szíves leereszkedés mesterségét, hogy
még a mérnök jelenlétét is tudomásul vették.</p>
<p>Ellenben Arthur gróf tulajdonkép csak most pillantá meg, hogy
«pogányok jöttenek a te öröködbe», s midőn meghallotta az idegennek
fenyegetőleg hangzó nevét, összes művészetébe került, hogy megvető
mosolyát elpalástolja.</p>
<p>A látogatás csak a bevett szokás szerinti perczekig <span class=
"pagenum"><a name="Page_15" id="Page_15">-15-</a></span> tartott.
Hogy mi fog ebből kifejlődni? attól függött, minő kedvvel és
előzékenységgel siet a ház asszonya a látogatást viszonozni?</p>
<div class="figcenter" style="width: 348px;"><a href=
"images/i003hq.jpg"><img src="images/i003.jpg" alt=
"A fogatból egy idősb s egy fiatal nő lépett le." title=
"A fogatból egy idősb s egy fiatal nő lépett le." /></a>
<p class="caption">A fogatból egy idősb s egy fiatal nő lépett
le.</p>
</div>
<p>Mert a herczegnő leánya, Louise, régen szemébe tűnt már a
harmincz éves házasulónak. Igazi pompás leány volt; feje, válla,
melle, dereka, karjai szakadatlan rendszere volt a
gömbölyűségeknek; egész valója érzékszédítő s gyönyörre ingerlő női
báj, kellem és teltség. Lehetett már közel huszonegy éves, de
igazi, valódi, kétségtelen herczegnő, kinek messze terjedő
rokonságai voltak Ausztriában, Németországban, s mint ilyen
családoknál gyakran előfordul, okmányilag bebizonyítható vérbeli
összeköttetés még uralkodó-házakkal is.</p>
<p>Igaz, hogy a herczegi dicsőséget a vékony nyugdíjon kívül csak a
bogfalvi 1500 hold támogatta. De hiszen a világon semmi sem
tökéletes. A bogfalvi család jó nemesi család volt ugyan, de tagjai
közül senki még alispánságig sem vitte a megyében. De hiába, ezt a
keserűséget el kellett nyelni a herczegi czím édességei között.</p>
<p>Ezekből könnyű megérteni, ki volt és mit keresett Arthur gróf a
Dorozsmay háznál?</p>
<p>Telve adóssággal, fölséges nyerőszám leendett bezsebelni a
Dorozsmay örökösnő négy millióját; de el kellett nyelni hozzá a
közép nemesi származást. És még ha minden rögtönében
megtörténhetnék! Ámde Esztike három teljes év előtt még férjhez
mehető leány sem lesz; míg Louise herczegnő bájai készen várják az
élvsóvárt, hoz a házhoz herczegi koronát, de csak a bogfalvi
csekély jelentékkel biró komposszesszorátust.</p>
<p>Egy hét sem telt bele s a legzajosabb élet indult meg
Harasztoson. Az özvegy visszaadta a látogatást Bogfalván; arra
közvetlenül következett a meghivás s ebből az ünnepélyeknek egész
sora.</p>
<p>Mindenki boldog, elégedett volt, sehol legcsekélyebb felhő sem
mutatkozott. Arthur gróf fülig fürdött a herczegi ismeretség kábító
illattengerében s Louise herczegnő <span class="pagenum"><a name=
"Page_16" id="Page_16">-16-</a></span> az iránta mutatott hódolatot
úgy fogadta, mint természetes és magától érthető kötelességet.</p>
<p>Dorozsmay Róbert, alig virradt, már dolgai után látott. Nénje
gyorslábú paripát rendelt szolgálatára, reggelijét külön kocsival
küldte ki, csak azt követelte, hogy este hat órakor, az ebéd
szokott idején mindenki jelen legyen. Látszott ebből, hogy az
özvegy úgy tekinti őt, mint a házhoz tartozót, s vigyázott nehogy
közte s a társaság más tagjai között a cselédek különbséget
tegyenek.</p>
<p>Arthur grófot e körülmény nyugtalanítani kezdé. Mert megszokta
már azon gondolatot, hogy Louise herczegnőnek udvarol, a négy
millióval biró Esztikét pedig három év mulva nőül veszi. Most pedig
egy alkalmatlanul tolakodó unokaöcs ront közbe, épen mint a
regényekben. Ez is felhő volt ő méltósága láthatárán, mely esetleg
viharral is fenyegetőzhetett.</p>
<p>E nyugtalanság fokonként gyűlöletté változott, azonban a
háziasszony akarata és tekintélye ellen fellázadni a képtelenségek
sorába tartozott.</p>
<p>Tehát el kellett nyomni a haragot s jó képet mutatni a gonosz
játékhoz. Csak néha ragadta el a heve s akkor nem igen kiméletes
megjegyzéseket tett a mérnök foglalkozására. Máskor csodálkozását
fejezte ki, miként mulattathat valakit az itteni társaság, mely
izlés, szokás és nézetek tárgyában «másoké»-tól különbözik. Sokan
félni kezdtek, hogy ezen gyakori czélzások veszélyes
összeütközésekké fajulnak s akkor a ház csende, a vendégek jó kedve
rögtön elszáll.</p>
<p>Szerencsére a mérnök bölcs és gyakorlati ficzkó volt. Maga
legjobban nevetett Arthur gróf élczein s a sűrűn rárakott
kétértelműségeket egyáltalában nem akarta magára venni.</p>
<p>Tulajdonkép pedig a büszke Arthur gróf nem volt itt a maga
helyén s ezt nem is tagadhatta. De vagyonilag megromolva, csak
pénzes házasságban találhatott menedéket.</p>
<p>És már jó három éve, hogy keresi a hozzá méltó <span class=
"pagenum"><a name="Page_17" id="Page_17">-17-</a></span>
menyasszonyt az ország minden zúgában. Még egyszer sem jutott
elhatározáshoz, mert gőgös lelke föl nem találhatá azon női
tökéletességet, mely megérdemlené, hogy Bendeffy grófnévá
emeltessék föl. A kisérletek e tekintetben nem hiányzottak, de a
követelés mindig túlcsigázott volt. Fényes ősi név, nagy
befolyással biró család, ragyogó szépség és ifjúság mellé még
tetemes és biztosított vagyon.</p>
<p>Szerencsétlenségére, a hol eddig a mellőzhetlen kellékeket
feltalálni vélte, a kiszemelt leányok semmi különös vágyat vagy
épen lelkesültséget nem tanusítottak a kinálkozó szerencse
iránt.</p>
<p>Szegény leányt pedig Arthur gróf semmi áron sem akart elvenni.
Először mert csak sok pénz mentheti meg az örvényből. Másodszor
büszkeségből és saját értékének módfölötti túlbecsüléséből.</p>
<p>– Mit mondana a világ, ha én, Bendeffy Arthur gróf, koldusnőt
vezetnék oltárhoz! Magamra mondanám ki a lesújtó itéletet, hogy
személyem értéktelen, hogy fényes állásomra méltatlan vagyok. Azt
hinnék, házról-házra kopogtattam s mégsem találtam meg a nőt, a
milyen engem megillet, a milyen engem kielégíthet!</p>
<p>Egy napon a reggeli végén így szólott az özvegy kis
leányához:</p>
<p>– Esztikém, kellemes ujságot mondhatok neked. Régi barátnémtól,
Berenczeynétől kaptam levelet; örömmel fogadták meghivásomat és ma
estére ide érkeznek. Már megmondtam a szakácsnénak, hogy egy órával
később ebédelünk, hogy legyen idejük a nőknek az átöltözésre.</p>
<p>– Ki az a Berenczeyné, édes mama?</p>
<p>– Nem emlékezel a kis Rózára?</p>
<p>– Ah, tudom már; de hiszen Róza már nagy leány.</p>
<p>– Igen, nagy, 16 esztendős; teljes két évvel idősb nálad. Te és
madame Escabrotte elibök mentek a vasuti állomásig.</p>
<p>– Drága néni, – szólt közbe Róbert, mert épen <span class=
"pagenum"><a name="Page_18" id="Page_18">-18-</a></span> vasárnap
lévén, szünetelt a munka, – ha nem volna ellenére, szerencsémnek
tartanám, ha hugomat elkisérhetném.</p>
<p>– Nagyon derék volna, de a kocsiban csak négy hely van.</p>
<p>– Természetes, hogy a kocsis mellé ülök, de megigérem, hogy nem
nyúlok a gyeplőhöz, mert látom, hogy Esztike előre elsápad.</p>
<p>Nevette a társaság ezen őszinte vallomást, csak Arthur gróf
vonogatá vállát, mintha mondaná: ez az ember urak közé tolakodik, s
még lovat sem tud hajtani!</p>
<p>A reggeli után a mérnök egyenesen a kertbe, annak is
legelhagyatottabb sűrűibe bujdoklott. E név, Berenczeyné és leánya,
Róza, nagyon érdekes emléket költött fel szívében. Járta le és fel
a kanyargó utakat, kezét hátra vetette, görcsösen összekulcsolta,
fejét lehorgasztotta, s oly ábrándozólag nézett majd a földre, majd
a fák galyaira, mint csak huszonöt éves fiataltól kitelik, a ki
vagy nem talál legszebb gondolatára rímet, vagy keresi, melyik ágra
akaszsza fel magát. Tagadni sem merjük, hogy ez nem vasuti
mérnökhöz illő viselet.</p>
<p>– Berenczeyné? – töprenkedék Arthur gróf, – ha nem csalódom
aféle régi helytartósági tanácsos özvegye. No hiszen szép népet
gyűjtenek ide az én herczegnőim mulattatására!</p>
<p>Még madame Escabrotte-nek sem tetszett a küldetés s gondolá:</p>
<p>– Kedves kis expediczióm lesz ez, mintha bizony a sok utazó
közül tartoznánk megismerni, melyik az a Berenczeyné? az a kéksárga
volant-os, vagy az az olcsó «végeladás»-ból felszalagozott
divatbáb?</p>
<p>Megérkezve az állomásra, nézik, vizsgálgatják az érkezőket, a
midőn nagy csodálkozásukra látják, hogy Dorozsmay Róbert már
hajlong és ajánlgatja szolgálatát két uri nő előtt, kik közül az
egyik idősebb, a másik pedig az iskolából megszökött leánykának
látszik; e mellett vidám, mindenre nevet s megengedi, <span class=
"pagenum"><a name="Page_19" id="Page_19">-19-</a></span> hogy a
mérnök átvegye könnyű nyári shawlját és összerakosgassa a
kalap-skatulyákat.</p>
<p>Most már madame és Esztike kisasszony is előléptek s lőn öröm,
szíves fogadtatás és ezer csók a rég nem látott ismerősök
között.</p>
<p>Majdnem egy óra kellett, míg az állomástól Harasztosra lehetett
érkezni.</p>
<p>Itt azonban Dorozsmayné a kapu előtt várta őket. Arthur gróf,
csak azért, hogy megmutassa ki ő? spanyol grandhoz illő méltósággal
sietett a leszálló hölgyek segítségére, s futó pillantásra méltatá
a fővárosból hozott leánykát. Úgy látszott, hogy a szemle
kedvezőleg ütött ki, mert Róza kisasszony csupa tűz, lélek, kedély,
vidámság és fiatalság. Fájdalom, mind oly tulajdonság, mely szép
lehet a maga nemében, de a pénzes házasságra törekvő gróf baján nem
segíthet.</p>
<p>Az érkezett hölgyek 15 percznyi időt kértek az átöltözésre,
melynek leteltével lejöttek az emeletről s rögtön arra meg is
szólalt az ebédre hivó csengetyű, a szokott háromszoros
megszakítással.</p>
<p>A dolog természete hozza magával, hogy ily ebédek alatt a
társalgás csak oly tárgyakról folyhat, melyet hivott és hivatlan
egyiránt hallhat.</p>
<p>Régen bevett szokás szerint, mindjárt a leves felkanalozása
után, az udvarias vendégek végig nézik a falakon függő ősök
arczképeit s kérdezősködnek mindenről: elkezdve a buzogányos
ősapától s a bajusztalan s hajporos államférfiaktól a legújabb
korbeli díszmagyarruhás exczellencziáig. Ki mit mívelt életében?
minő fényes családból hozott feleséget? minő magas érdemjelt kapott
hazafias érdemeinek jutalmául?</p>
<p>Fájdalom! (Arthur grófnak szörnyű bújára) a harasztosi kastély
pompái között ily megbecsülhetetlen kincs egy példányban sem volt
feltalálható. A falakon jelenkori művészek által festett tájképek
lógtak, miket Tihamér a pesti és bécsi műkiállításokból vásárolt
össze. A birtok korábbi urának ősei kótyavetyére kerültek és zsidó
uraság mutogatja azokat vendégeinek, szerényen <span class=
"pagenum"><a name="Page_20" id="Page_20">-20-</a></span> megvallva,
hogy ezek nem saját ősei, hanem birtokának elődjei.</p>
<p>Egy tudós vendég azonban, a ki távolról ismerte a
Berenczey-családot, megjegyzé, hogy Mária Terézia koronázását
követő törvényczikkek végén egy Berenczey Barnabás, mint
tárnokmester szerepel.</p>
<p>Dorozsmay Róbert nem sokat gondolt a koronázási diplomákkal, sem
a mult század krónikásaival, hanem odafordulva szép
szomszédnéjához, csendes hangon mondá:</p>
<p>– Szépséges Róza kisasszony! Nem tudom, emlékezik-e még, hogy
ezelőtt négy esztendővel, midőn kegyed tizenkét éves volt, én pedig
a műegyetem hallgatója voltam, Pesten a Lipót-utczában az apáczák
bált adtak. Azon este mi sokat tánczoltunk együtt s midőn a
cottillonban megpihentünk, így szóltam: nincs szebb leány a
teremben, a városban, az országban és Európában, mint Róza
kisasszony. Mihelyt végeztem iskoláimat és jó hivatalt kaptam,
eljövök s megkérem a kezét a mamájától.</p>
<p>A kis leány azt gondolta, lefordul a székről ezen váratlanul
érkezett interpelláczióra és szótlanul nézett majd tányérára, majd
a beszélőre, a ki a legkomolyabban határozott feleletre várakozott.
Róbert ezen hallgatást felbátorító «igen»-kép magyarázván,
folytatá:</p>
<p>– Ime, az idő, melyről beszéltem, szerencsésen megérkezett.
Igaz, hogy nem sokszor találkoztunk azóta; de ha láttam azt, a kit
szívem szeret, a korzón, a színházban, a városligetben, mindig
kalapot emeltem s azt gondoltam: itt van ő, a kinek csak egy
szavába kerül, hogy már e földön idvezüljek. Megengedi, hogy
beszéljek a mamával és megkérjem kezét?</p>
<p>Róza kisasszony azt hitte minden perczben, hogy föl kell
sikoltania. Még nem régen bábukat öltöztetett, most is gyakran inti
anyja, mérsékelje gyermekes pajzánkodásait, s most egyszerre egy
bajuszos férfi, borzasztó és félelmes, mély hangon azt mondja neki:
szeretem önt, legyen az én kedves kis feleségem. <span class=
"pagenum"><a name="Page_21" id="Page_21">-21-</a></span></p>
<p>Szerencsére vége volt az ebédnek s az urak a hölgyeket a kertre
nyiló verandára vezették.</p>
<p>Hanem Esztike, a ki szemközt ült, észrevette, hogy titkos beszéd
folyt rokona és barátnéja között.</p>
<p>– Mit sugdosott neked Róbert bátyám? – kérdé a legelső
alkalommal, midőn a kertben magukra maradtak.</p>
<p>– Azt én nem merem megmondani, – felelt ártatlanul a leány.</p>
<p>– Barátném vagy és titkaid vannak előttem?</p>
<p>– Ne kényszeríts, mert elfutok az erdőbe és soha vissza nem
jövök! <span class="pagenum"><a name="Page_22" id=
"Page_22">-22-</a></span></p>
<div class="chapter">
<h3><img src="images/ch04.png" alt="" title="" />III.</h3>
</div>
<p class="summary">(Ingadozás a sok pénzt igérő jövő s a jelenben
kinálkozó rang között. Három remek lövés, mely azonban nem nyeri
meg a hölgyek tetszését.)</p>
<p>Másnap a reggeli után Arthur gróf karjára vette a két herczegnőt
s a kert lugosaiban fel s alá vezette őket.</p>
<p>Nem ma társalgott ugyan először herczegnőkkel, de a kikkel e
fajból eddig találkozott, magasan álltak fölötte és áthidalhatlan
ür választá el tőlük. Ha pedig közeledhetett, nem volt kedve
vállalkozni, mert a czím és talán a vagyon mellett is nem volt szép
a nő. Hiszen a legmagasabb rangú családokban is akad leány, a kinek
sorsa, hogy szülői vagy gyámjai olcsón adhassanak túl rajta.</p>
<p>Ezek itt nem gazdagok, de a leány kellemes, sőt elbájoló.
Rangjok kétségbevonhatlan s az elhunyt férjnek táborszernagyi czíme
magában elég, hogy e nők még az udvari körökben is
tündököljenek.</p>
<p>Arthur gróf mindig csak a ragyogó világról beszélt s ha
szerénytelen kiváncsiság nélkül tehette, a családnak még külföldön
is elterjedt rokonságairól kérdezősködött. Még ha a nők, őket
közelebbről érdeklő tárgyra is tértek, ő mindig kedvencz eszméi
mellett maradt.</p>
<p>A herczegnő igen világos eszű, értelmes és gyakorlati
felfogással biró hölgy volt. És ha egykor férje oldalán kellő
szabatossággal is tudta magas szerepét viselni, otthon saját házi
körében, különösen pedig leánya nevelésében mindig maradt benne
valami, a mi az egykori Bogfalvy Matildra emlékeztetett.
<span class="pagenum"><a name="Page_23" id=
"Page_23">-23-</a></span></p>
<p>Ilyennek óhajtott ő itt Harasztoson is tekintetni. Ezen
természetes és mesterkéletlen modor kedvelteté meg őket a ház
asszonyával. De maguk sem tehettek róla, ha Arthur grófnak
nagyszabású udvarlási modora újra visszaragadá őket azon idegen
világba, melytől a férj halála után végkép különváltak.</p>
<p>Louise herczegnő szellemileg egészen anyja képmása volt.
Tökéletesen ismerte saját és családjának helyzetét és soha sem
ábrándozott arról, hogy pusztán magas rangjának vonzóereje által
oly férjhez mehet, a ki czím tekintetében egyenlő lesz vele.</p>
<p>A herczegnő tehát csak mosolygott, ha Arthur gróf egészen átadta
lelkét a szédítőleg fényes rang bámulatára. Egyszer szóhoz jutván,
így nyilatkozott:</p>
<p>– A milyen igazi és valódi a mi herczegi czímünk, épen oly
nevetséges volna, ha igényeinket a jövőre nézve ezen helyzethez
kötnők. Az egész vidék tudja, kik vagyunk? és kik nem lehetünk?
Kétkednünk sem lehet, hogy legjobb ismerőink minket maguk között a
szegény herczegnőknek neveznek. Ez okból e hangzatos czím inkább
teher és alkalmatlanság rajtunk, mint előny és a sorsnak
kedvezménye. Nem élhetünk mint herczegnők, mégsem tekinthetjük
magunkat egyszerűen bogfalvi közbirtokosoknak. Akaratunk ellen sok
olyan dolgot kell tennünk, a mit szívesen mellőznénk s nem tehetjük
azt, a mire kedvünk volna. Mindig félünk, hogy valami nevetségest
követünk el; mert ha rangunkhoz méltólag beszélünk, azt mondják,
megfeledkezünk bogfalvi parányi uraságunkról; ha pedig mint ilyenek
lépünk fel, kérdik, hova rejtettük herczegi koronánkat?</p>
<p>Arthur gróf az ilyen bölcs beszédre jóformán nem is hallgatott,
képtelenségnek tartván, hogy valaki a földi dicsőségnek legfensőbb
fokát, melyet magános ember elérhet, így csekélybe vehesse, majdnem
elvesse magától. Inkább arról gondolkodott, hogy esetleg tán épen ő
van a sorstól kiszemelve, hogy e bajokon és hiányokon, ha nem is
gyökeresen és óhajtása szerint, de legalább <span class=
"pagenum"><a name="Page_24" id="Page_24">-24-</a></span> főrészben
segíthessen és Louise herczegnőt ismét visszahelyezze azon
kiváltságos körbe, melyben születési jogánál fogva otthon van.</p>
<p>A leány pedig elvitázhatlanul szép volt, talán épen olyan, minőt
az első ifjúságon túl levő férfi leghamarabb megszeret. Daczára
hizékony természetének s többé már nem gyermeki életkorának, a
fiatal leányi báj, frisseség, kellem és ártatlan kaczérság nem
hiányzott nála. A gömbölyű arcz és termet, melyet az üde egészség
himpora védelmezett, csábító erővel hatott s a kéjvágyó férfinak
szenvedélyét ellenállhatlan erővel ingerlé.</p>
<p>Arthur gróf hamar észrevette, hogy udvarlását szívesen fogadják.
Volt Louise herczegnő természetes nyájasságában valami igazi és meg
nem hamisított érzék, mely nagyon különbözött sok más nőnek
dísztelen örömétől, mely kiüti magát az arczban és a szemek
ragyogásában, a hányszor remény mutatkozik előnyös házasságra.
Arthur gróf tehát boldog volt s nagyon örült, hogy a ház asszonya
félremagyarázhatlan figyelemmel igyekszik a herczegnőket mentül
tovább itt marasztania.</p>
<p>Igaz, hogy a leány szegény volt, ő pedig busásan megrakva
adósságokkal; igaz, hogy ő több izben kijelenté, tetemes vagyon
nélkül asszonyt nem visz haza. De soha eszébe sem juthatott, hogy a
szegény leány esetleg még herczegnő is lehet! Oly tulajdon, mely
minden eddigi föltevését halomra hányá s mint új és kivételes
körülmény jelenék meg, mely a korábbi számítások körén végkép kívül
esett.</p>
<p>Aztán jobban megvizsgálva, csakugyan szegény leány volt az ő
szíve választottja? E szó: szegény, határozatlan fogalom és ezer
értelmezést eltűr. Előtte pedig a bogfalvi 1500 holdas örökség
csekélységét a herczegi palást hermelinje túlbőven eltakarta.</p>
<p>És csak most, midőn szeretni kezdett, vette észre, mily
nevetségesnek tünhetett fel ő eddig a Dorozsmay házban? Van-e abban
józan ész, férfias okosság, ha 30 éves ember tréfál, enyeleg a 14
éves gyermekkel, <span class="pagenum"><a name="Page_25" id=
"Page_25">-25-</a></span> azon utógondolat mellett, hogy három év
mulva még kezét is kérheti!</p>
<p>Elhatározta tehát, hogy ha a herczegnők búcsút vettek, ő is
visszatér a fővárosba s eléterjeszti édes anyja előtt házassági
szándékát, azután pedig feleségül veszi a nőt, a ki díszt hoz a
házhoz, a férjnek pedig a török paradicsom minden kigondolható
élvezetét.</p>
<p>Mielőtt azonban e boldog ábrándok beteljesülnének, az irigy sors
ő méltóságának uri türelmét nehéz megpróbáltatások alá vetette.</p>
<p>A kertben Róbert, Róza és Esztike sétálgattak. A két utóbbi
között komoly fachée uralkodott: mert a ház kisasszonya lelke
mélyében sértve érezé magát azon bizalmatlanság miatt, hogy
gyermekkori barátnéja nem akarta megmondani, mit beszélgetett oly
titkosan a tegnapi ebéd alatt az ő unokaöcscse, kit ő vezetett be a
házhoz?</p>
<p>A mérnök azonban észre sem vette a szörnyű változást, mindig
kettőjökhez intézé megjegyzéseit s most, midőn oly helyre jutottak,
a hol a kert kerítését valamely gazdasági épület fala képezé,
mondá:</p>
<p>– Ah, ez pompás hely. Kiváncsi volnék megtudni, mennyit veszt
gyakorlottságából az olyan ember, a ki három hónap óta nem lőtte ki
pisztolyait.</p>
<p>Ezt mondva, gyors léptekkel tért vissza a kastélyba s nehány
percz mulva hóna alatt igen gyanús külsejű szekrénykével érkezett a
leányok társaságába.</p>
<p>A mérnök megtölté fegyvereit, azután előkeresé tárczáját, melybe
jegyzeteit szokta bevezetni, kitépett onnan egy lapot, s miután
arra egy széndarabkával valamit rajzolt, a mi semmihez sem
hasonlított, a papirt gombostűvel a falra tűzé, s lőtt egymásután
kettőt. Ekkor egyik pisztolyát újra tölté, s rögtön arra eldördült
a harmadik lövés is.</p>
<p>A fegyverropogásra a kastély többi vendégei is közeledtek s
Louise herczegnő vezérlete alatt még a távolból kiáltozának, hogy
mindent helyén kell hagyni, mert <span class="pagenum"><a name=
"Page_26" id="Page_26">-26-</a></span> ők maguk akarnak birálókul
föllépni, hogy a lövészt, ha érdemli, megkoszorúzzák.</p>
<p>Uri háznál soha nem tapasztalt zavar támadt s csak egy
meggondolatlanul kiejtett szótól függött, hogy vész és botrány
keletkezzék. A hölgyek víg nevetés között értek ugyan a falkerítés
alá, melyen a czéllap most is ott fehérlett, de csak egy
oldalpillantás kellett s mindnyájan egymásután elhallgattak,
elhalaványodtak.</p>
<p>Mit láttak? A szénnel rajzolt ábra ismert arczképet rajzolt
eléjük. A három golyó közül kettő a szemet, egy az ajk közepén oly
jellemzetes szájat rögtönzött oda, hogy lehetetlen volt Arthur gróf
karrikaturájára nem ismerni. A szénnel rajzolt vonalak
határozatlanságát az átfuródó golyók nyomai oly csodálatos
ügyességgel egészítik ki. Mindenki ráismert az eredetire, de
mindenki birt oly gyöngédséggel s elővigyázattal, hogy gondolatát
elnyomja és semmit el ne áruljon.</p>
<p>Sőt legelőször is Louise herczegnő adá jelét páratlan
lélekjelenlétének, a midőn a czéltáblául szolgált papirlapot
széttépte és így kiáltott fel:</p>
<p>– Ezúttal elmarad a koszorú, mert a golyók hibáztak; az egyik
nagyon balra, másik jobbra, a harmadik igen alant talált. Mindhárom
lövés kerülgette a czentrumot, de egyik sem talált bele. Máskor
jobb szerencsét kivánunk a lövésznek.</p>
<p>Arthur gróf büszkébb volt, mintsem hálás köszönetet inthetne
herczegi védelmezője felé. Csak azt érzette, hogy iszonyúan meg van
alázva, s hogy azon ember, a kit ő gúnyaival üldözött, félelmes is
lehet. Egyszerre lezuhanni érzé magát azon magasságból, honnan ez
ideig oly megvetőleg nézett alá. Szemével láthatta, hogy ezen
mérnökkel szemben hiába folyamodik a nagy urak mentségéhez, mert ha
ezen embert megsérti valaki, nem tekint hivatalos állomására, nem
kellemes helyzetére e házban, hanem megállja helyét s ha közé vág,
aczélszilárd kézzel vívja ki férfias bátorságának elismertetését.
<span class="pagenum"><a name="Page_27" id=
"Page_27">-27-</a></span></p>
<p>Mit tehetett ő ily elszánt ficzkóval? másodszor: a főúr a
munkája után élő honoratiorral?</p>
<p>Elhatározta tehát, hogy tűr, hallgat és semmit észre nem vesz,
míg a véletlen alkalmat nem nyújt.</p>
<p>Ezalatt a hölgyek minden áron jó kedvet igyekeztek mutatni, mert
csak ez adott reményt a fenyegető vész elhárítására. A jámbor lelkű
herczegnő (született Bogfalvy) még vigasztalá is Róbert urat, hogy
majd máskor szerencsésebben lőhet.</p>
<p>Ily feszült helyzetben a ház asszonya valami társasjátékot
indítványozott, mely falusi szokás szerint sok szaladgálás, nevetés
és elfogdosás közt megy végbe s a legalkalmasabb eszköz arra, hogy
a történteket kiverjék fejükből; már tudniillik azok, kik örültek,
ha feledhettek és más óhajtásuk sem volt, mint feledni.</p>
<p>Ebéd után, a midőn a társaság a verandán hűs levegőt szítt, a
ház asszonya házi gondok czíme alatt a földszinten fekvő
könyvtárba, mely egyszersmind földesuri legfensőbb kabinet is volt,
karszékbe veté magát s egy előcsengetett szolga által Róbert urat
hivatá.</p>
<p>A szigorúságot hirdető hely, az ünnepélyes meghivás, jobban
mondva megidézés, előre tudtul adá az ifjúnak, hogy e találkozás az
«ad audiendum verbum» komolyságával bír. Tudta, hogy most jól
megmossák fejét.</p>
<p>Nem is csalódott. Dorozsmayné redőzött homlokkal hosszú
nagybőjti prédikácziót tartott. Nem helyeselte Arthur gróf
ingerkedéseit, de határozottan rosszalta az erre adott
nagyjelentőségű választ.</p>
<p>A mérnök alázattal hallgatta végig a dorgálást; egy szóval sem
menté magát s végül mondá:</p>
<p>– Legyen megnyugodva, drága nénikém, úgyis e mai nappal minden
surlódásnak örökre vége van. Épen most kaptam az államvasuti
igazgatóságtól sürgős rendeletet, hogy itteni munkámat adjam át
segédemnek s haladék nélkül menjek három tervezett állomással
tovább s így holnap virradat előtt már útra kelek.</p>
<p>Dorozsmayné kétkedni látszott ezen állítás igaz voltán,
<span class="pagenum"><a name="Page_28" id=
"Page_28">-28-</a></span> de midőn a mérnök, saját igazolására,
kabátja zsebébe nyúlt s a hivatalos rendeletet eredetiben akarta
előmutatni, szólott:</p>
<p>– Elég. Nem szeretem családom körében az «okmányokkal támogatott
bizonyítékokat». Ha nem hiszek a szónak, még kevésbbé hajlok meg a
nagy pecsétes levelek előtt. Mehetsz, mikor akarsz, de ne feledd,
hogy míg élek, mindig itthon vagy e háznál és halálom esetére sem
feledkezem el unokaöcsémről.</p>
<p>– Kérem, nénikém, ne beszéljünk ily dolgokról.</p>
<p>– Van pénzed?</p>
<p>– Engem a kormány tisztességesen fizet, s ezen vendégszerető
vidéken alig van kiadásom. Most is különös bizalom és kettős díj
mellett utazom újabb rendeltetésem helyére, a hol ezelőtt két
alámrendelt működött. Az egyik a vasutat posványon keresztül
pilotákra épített gránit-viaducton akarta keresztülvinni; a másik
elkerülte a posványt, de neki vitte a vasutat egyenesen a falunak s
ott nemcsak a bárónak kastélyát, de még a pápista papnak gót
templomát is leromboltatni javasolta. Nekem egy harmadik irányt
kell feltalálnom, hogy csatlakozási pontot keresve, kényelmesen
beroboghassunk a hatvani indóházba.</p>
<p>Ezzel vége volt az audiencziának. <span class="pagenum"><a name=
"Page_29" id="Page_29">-29-</a></span></p>
<div class="chapter">
<h3><img src="images/ch05.png" alt="" title="" />IV.</h3>
</div>
<p class="summary">(Van ebben egy párocskának igen vad-érzékeny
eljegyzése; egy másiknak pedig rögtönzött és igen prózai
egybekelése.)</p>
<p>Másnap, bizonyos okok folytán, Dorozsmay Róbert mérnök
helyénvalónak találta utazását ebéd utánig elhalasztani.</p>
<p>Láttuk már, hogy a reggeli s az ebéd közötti órákban volt azon
időpont, melyben Harasztoson hivatalos intézkedések mentek végbe.
Ekkor adá tudtul a ház asszonya akaratát, döntő itéletét «urbi et
orbi».</p>
<p>Ott ült tehát a könyvtárban, férjének zöld bőrrel borított
karszékében s becsörgeté a «táblaterítőt», mint leghivatalosabb
egyéniséget, s ez által kéreté Berenczeyné barátnéját és leányát,
Róza kisasszonyt, hogyha nekik is úgy tetszenék, igen szívesen
látná őket egy rövid szóra.</p>
<p>Egy másik közönséges szolgával Róbert mérnököt hivatá, a ki
valószinűleg nem nagyon távol rejtőzködhetett, mert nehány
másodpercz elteltével már hódolt a megidéztetési parancsnak. A néni
csak kezével intett neki, hogy üljön le valahová, a hol széket
talál.</p>
<p>Csakhamar azután jött Berenczeyné is leányával, s miután ezeket
pompás selyemkarszékekbe ülteté, haladék nélkül így szólt:</p>
<p>– Van itt a háznál két engedetlen gyermek, kiknek rossz hirét
hallottam. Kémeim azt súgják fülembe, hogy Róbert öcsém hirtelen
férfi akar lenni s a kastélyba mulató egyik kisasszonykának olyan
dolgokat mondogat, <span class="pagenum"><a name="Page_30" id=
"Page_30">-30-</a></span> miket a verseskönyvekben szerelemnek
szoktak nevezni.</p>
<p>Ezen bekezdés hallatára Róza kisasszony felugrott székéről s nem
gondolva meg, hogy így legegyenesebben magára vall, követte
természete hajlamát, melyet Isten emberbe és állatba öntött, hogy a
hol veszedelem üt ki, a legelső védelem a megfutamodás.</p>
<p>Mint az ívről lepattant nyílvessző lövődék az ajtó felé, de
anyja sem rest, utána iramodik, útját állja, feltartóztatja s
karjaiba ragadja.</p>
<p>– Hova szaladsz a nagy világba, a hol utól nem érnélek? Ne félj,
ülj mellém, mert anyád mellett nem lehet bántódásod.</p>
<p>– Róbert öcsém, – folytatá Dorozsmayné, – igaz-e, hogy te itten
jelenlevő Berenczeynének leánykáját, Róza kisasszonyt szereted, s
ha hozzád megy, elveszed feleségül s boldogul élsz vele
holtodiglan, holtaiglan?</p>
<p>– Igen! – felelé a szögletből Róbert mérnök oly hangon, mely a
leányka fülében úgy hangzott, mintha kisértet szólalna meg a kályha
mögül, – szeretem, s ha hozzám jő, életemnek nem lesz más czélja,
mint őt boldoggá tenni.</p>
<p>– Hallotta ezt Róza kisasszony?</p>
<p>Hallani ugyan nagyon is jól hallotta, de felelet helyett úgy
elbujdosott édes anyja fodrainak és csipkéinek felhőjébe, hogy a
két asszonynak mind a húsz körmére volt szükség, míg onnan
napfényre hozhaták.</p>
<p>– Felelj! – mondá most a néni bizalmasabb hangon.</p>
<p>– Csak azt mondd, – folytatá az anyja, – a mit gondolsz, a mit
érzesz.</p>
<p>De a szegény kis leány azt hitte, mindjárt rászakad a terem
boltozata. Úgy pihegett, mint a csapó-kalitkában megfogott madár.
Hiába biztatta, ölelte, csókolta anyja; mindent eltűrt, mint az
oltáron álló szent szobor, csak hangot nem adott.</p>
<p>– Gyermek, – szólt Berenczeyné, – e pillanatban egész élted
boldogságáról kell határozni. Nézd Róbert urat, mily esdekelve
tekint rád s várja nyilatkozatodat. <span class="pagenum"><a name=
"Page_31" id="Page_31">-31-</a></span> Mi téged semmire sem
kényszerítünk. Szabad vagy s akármit felelsz, azontúl is
legkedvesebb leánykám maradsz. De ha föl vagy szólítva, az
udvariasság követeli, hogy igen-t, vagy nem-et felelj.</p>
<p>Még ezen anyai oktatás sem fogott rajta. Szerencsére Róbert
szólott közbe:</p>
<p>– Kedves, drága Róza kisasszony; egyetlen angyalom, reményem és
boldogságom!</p>
<p>Ezen «rövid, de velős» szónoklat végre hatást látszott igérni;
mert lassan és félénken fölemelé fejét a leány s valamit súgott az
anyja fülébe.</p>
<p>– Mit mondott? mit mondott? – kérdék a többiek.</p>
<p>– Azt mondta, – felelé Berenczeyné, – a mint a mama
parancsolja.</p>
<p>– Nagyon helyes, – bátorítá Dorozsmayné, – de nekünk fönhangon
kimondott szóra van szükségünk. Oly nehéz az, ha szeretünk, azt
mondani, igen, ha nem szeretünk, csak megrázzuk a fejünket?</p>
<p>Erre a kis leány nagyon világosan megrázá a fejét.</p>
<p>– Hogyan! – kiáltának mindnyájan. – Nem szereti?</p>
<p>A leányka ismét megrázta fejét és anyja fülébe súgott.</p>
<p>– Ah, ez már más; csak arra felelt tagadólag, hogy nem oly nehéz
igent vagy nemet válaszolni.</p>
<p>– Helyes, derék, – kiáltá Dorozsmayné, – tehát ha nem nehéz,
halljuk azt a piczi kis szócskát.</p>
<p>Erre aztán elszállott mégis a leányka ajkáról egy alig érthető
hang, mely igen, de nem is lehetett. De miután fejét most nem
rázta, hanem csendesen lehajtotta, az egész társaság egyhangulag
úgy fogadta, mint beleegyezést.</p>
<p>Róbert előrohant, hogy hálát rebegjen s meg akará csókolni
imádottjának kezét. Ezen igyekezet alatt nyílást talált a leányka s
kifutott a teremből. Vissza sem nézett az ajtóból, különben
észreveheti, hogy ezúttal nem veszik üldözőbe.</p>
<p>– Most azonban – szólt határtalan úrnői hangon Dorozsmayné – az
eljegyzés megtörtént, s ha Isten <span class="pagenum"><a name=
"Page_32" id="Page_32">-32-</a></span> éltet, meg is tartjuk itt
nálam a lakodalmat mához két esztendőre.</p>
<p>– Hogyan! két esztendőre?</p>
<p>– Én hármat mondtam volna, – veté közbe az anya.</p>
<p>– Kettő elég. A 18 éves kor előtti házasság nem hoz szerencsét.
A leánynak van ideje várni. Róbertnek pedig sok a dolga, s ki kell
magát tüntetnie pályáján hivatalbeli főnökei előtt. Házassági
ajándékul készen fekszik számatokra nálam 50,000 forint. Egy szót
se! Egyetlen élő rokonom vagy s minden hálálkodás sértené
fülemet.</p>
<hr class="tb" />
<p>Ezen érzékeny, helyesebben mondva kissé diákos színezetű
eljegyzés után Arthur gróf is visszatért a fővárosba s ott édes
anyja, özvegy Bendeffy Károlyné előtt mindent elmondott, a mi vele
Harasztoson, a Dorozsmay háznál történt s kijelenté, hogy Hohenmark
Louise herczegnőt nőül venni szándékozik, de édes anyja
beleegyezése nélkül eddig még kötelező igéretet nem adott.</p>
<p>Arthur gróf azonnal tapasztalá, hogy édes anyja a házassági terv
hallatára épen nem lelkesedik föl. Uri szokás szerint a legfőbb
kifogás a vállalat pénzügyi oldala ellen emelkedett. A czím szép, a
leány derék, de a hozomány megdöbbentőleg vékony. A fiatal gróf
birtokai pedig már eddig is több mint fele értékig adóssággal
terhelve lévén, úgy mutatkozott, hogy anyjának aligha igaza
nincs.</p>
<p>Másnap már örvendett, hogy a kimenthető folytonos udvarláson
kívül egy határozott szót sem hagyott zálogban. Még fel-feltünt
olykor kéjvágyó szeme előtt a teljesen kifejlődött és gyönyörre
ingerlő női alak; de mit használ ez ott, a hol főleg sok pénzre van
szükség? A kielégített szerelem hamar elröpül s mi marad azután?
unalom, bánat, örökös pénzzavar egy pillanatnyi eltántorodás
miatt.</p>
<p>Harmadnapra már útban volt. Bécsben csak meghált, onnan pedig
egyenesen Párisba, a szomorodott <span class="pagenum"><a name=
"Page_33" id="Page_33">-33-</a></span> szívek vigasztaló Mekkájába
robogott azon elhatározással, hogy fölkeresve régi pajtásait, a
világváros örömtengerébe fulasztja lelkének keserűségét.</p>
<hr class="tb" />
<p>És Louise herczegnő!</p>
<p>Rajta is beteljesedett, hogy várt leány várat talál.</p>
<p>Ezen évben október havában Budapesten időzött az udvar és itt
tartá üléseit az osztrák delegatio.</p>
<p>Egy udvari tánczvigalom alkalmával megpillantá a 68 éves
dúsgazdag Burghammer herczeg a vigasztalást kereső szép leányt;
nagyokat pillantgatott rá, megreszketett egész testében, azután
pedig bemutatván magát, udvarolt, szépeket mondott, vallomásokat
tett s még advent első vasárnapja előtt nőül vette.</p>
<p>Ennyiből áll rövid leirása azon prózai egybekelésnek, melyről
jelen fejezetünk tartalomjegyzékében előre szólottunk. <span class=
"pagenum"><a name="Page_34" id="Page_34">-34-</a></span></p>
<div class="chapter">
<h3><img src="images/ch06.png" alt="" title="" />V.</h3>
</div>
<p class="summary">(Egy pár képviselő megy az országgyűlésre.)</p>
<p>Három teljes év után történt.</p>
<p>Szép őszi éj volt, a midőn a magyar államvaspálya gyorsvonata
keletről Kolozsvárra érkezett.</p>
<p>Csinos fiatal ember ült egy második osztályú waggonban, s míg
fénylett a nap, kedvteléssel gyönyörködött Erdély kies vidékein, de
a sötétség beálltával örömest elszundikál, ha keblét erőszakosan
nem feszíti a gondolat, hogy ő most bevégezte tanulmányait,
kiszabadult atyjának szárnyai alól, új életpályára lép s bejut a
nagy világba. Már tudniillik azon szűkkörű foglalkozási térbe,
melyet Magyarország az ő hű fiainak nyújthat.</p>
<p>Ezt a fiatal embert báró Gencsy Pálnak hitták s eddig Kolozsvár
volt a legszebb város, a mit látott. Otthon meglehetősen szűk
körülmények között nevekedett. Volt három leánytestvére, hanem élt
a házban atyjának testvére, Zsuzsi néni, a kinek épen annyi birtoka
volt, mint atyjának, idősb Gencsy Pál bárónak, s a ki mindig azt
mondta, mindenét, a mit e földön bír, egykor Pál öcscsére, kit
rendesen fiának is nevezett, hagyja, de csak úgy, ha jól viseli
magát.</p>
<p>Szerencsére e kifejezés alatt Zsuzsi néni nem nagyon sokat
értett. Nem bánta, ha Pál öcscse bizonyos határon belül korhely
diák is volt; nem sokat gondolt vele, ha az iskolai év végén csak
azt hozta haza, a mi rajta volt, mellé egy vagy kétszáz forint
adósságot. <span class="pagenum"><a name="Page_35" id=
"Page_35">-35-</a></span></p>
<p>Az első harag és komoly kitagadási fenyegetés akkor tört ki, a
midőn híre futamodott Gencsen, hogy Pál úrfi fényes nappal,
délelőtt tiz órakor, karonfogvást kisért föl egy színésznőt a
próbára. E szörnyű romlottságot valami irigy lélek megírta Gencsre
és Zsuzsi néni innentúl folyvást rettegett, hogy a család egyedüli
és utolsó reménye azt a «személyt» feleségül veszi. Mert a néni
gyermekségétől fogva úgy tudta, hogy férfi csak oly nővel mehet
végig az utczán karöltve, a kivel az egyházban mint jegyeseket
kihirdették s nehány hét mulva az esküvő is bekövetkezik.</p>
<p>Bámult tehát Zsuzsi néni, a midőn öcscse befejezve az egyetemi
tanfolyam utolsó évét, szokott módon igen kopottan, podgyász nélkül
érkezék az apai házba, de egyedül! Szemének sem akart hinni, hogy
nem lát leszállni a kocsiról egy kifestett dámát; nincs a
saroglyában nagy koffer s legalább kilencz tarkánál tarkább
kalapskatulya.</p>
<p>Különben pedig a hozott iskolai bizonyítvány nem volt sem jobb,
sem rosszabb a szokottnál, az adósság sem két akkora a tavalyinál,
tehát bútlan örömnap derülhetett fel a gencsi udvarházban.</p>
<p>De azért Zsuzsi néni alig várta, hogy kemény nagybőjti
prédikáczióval lássa el a rossz fiút. Nyomtatásra érdemes beszédet
tartott a városi gonosz és szívtelen asszonyokról, kik a romlatlan
ifjúságot elcsábítják és a veszedelem örvényébe zuhintják. Sűrűn
hulltak ezalatt könnyei, míg végre maga vigasztalá Pál fiát azon
álnok és hűtlen szépség miatt, ki őt bizonyosan egy gazdagabb
udvarlóért hűtlenül elhagyta s neki annyi bút, bánatot és szívbeli
gyötrelmet okozott.</p>
<p>Az ifjú csak hagyta beszélni a nénit, mert ez volt a legjobb
methodus vele a békét újra megkötni. Tudta, hogy a ki őt
figyelemmel végig hallgatja, az nemcsak bocsánatot nyer, hanem még
meg is dicsérik, mily okos és szófogadó ember lett belőle.</p>
<p>Arról a karöltve történt sétálásról pedig úgy elfeledkezett már,
mint a tavalyi kalendáriumról, vagy a multkori <span class=
"pagenum"><a name="Page_36" id="Page_36">-36-</a></span> szent
beszédről, melyet a templomban szundikálva hallgatott végig.</p>
<p>A kemény leczke után a néni két vég finom gyolcsot adott
ajándékba fehérneműre, s egy 100 forintos bankót zsebpénzül az
utolsó vakáczióra.</p>
<p>Ezt a Pál bárócskát látjuk mi ma a kolozsvári pályaudvarba
megérkezni, dúsan ellátva mindennel, a mi a gencsi házból, Zsuzsi
néni huzófiókjaiból s a nem nagyon messzi Marosvásárhely boltjaiból
kikerülhetett. A podgyászos kocsiban két hatalmas börönd volt
megrakva a szükségesekkel. Zsuzsi néni ősi szokás szerint egész
tepsi pogácsát, hideg pecsenyét és szebeni turót rakott az
utitáskába, hogy meg ne éhezzék drága öcscse a hosszú úton. A
ruhaneműek közé diót, aszalt szilvát is rejtett, hogy kellemes
meglepetésben részesüljön, ha holmiját kiszedi. Még az urat
megillető szolgáról sem feledkeztek meg. Ott pöczkösködött hátrább
valahol hű lófejű székely Varjas Andoriás uram, a kire rá volt
bizva, hogy úgy vigyázzon a méltóságos úrra, mint a szeme
fényére.</p>
<p>Esti 10 óra után tovább indult a vonat Kolozsvárról, de akkor
már Pál úr nem egyedül ült a kocsiban.</p>
<p>Kérem, ne tessék gyanakodni s azt gondolni, hogy fekete
bársonyruhás és regényszerűleg elfátyolozott gyönyörű nő ült
melléje, mert Pál úr ily szomszédságra annyira nem vágyakodott,
hogy azon tíz percz alatt, míg a vonat állott, úgy fújta
csibukjából a török dohány füstjét, hogy a szépnemnek bármely
fajtájú példánya sem merészkedett volna közelében megtelepedni.</p>
<p>Hanem a ki mégis belépett, magyar ruhás, karakán bajuszú,
mintegy 50 éves hazafi volt, a ki azonban szeliden és nyájasan
üdvözlé utitársát, kényelmesen elhelyezkedék s bemutatá magát.</p>
<p>– Bogárdy Zoltán, országgyűlési képviselő.</p>
<p>– Örülök. Én is képviselő vagyok. Gencsy Pál Csikszékből.</p>
<p>– Báró Gencsy?</p>
<p>– Úgy neveznek. <span class="pagenum"><a name="Page_37" id=
"Page_37">-37-</a></span></p>
<p>– Csak azért kérdeztem, mert a báró Gencsyék jófélék, míg a
közönséges Gencsy ember zsebbevalójának átkozott bécsi szaga van.
Ördög bujjék, a mennyi pecsovics van a világon. Most pedig szervusz
pajtás, Isten hozott, mégysz Pestre?</p>
<p>– Úgy van. Holnap megnyílik az országgyűlés s nem akarnék az
ünnepélyről elmaradni.</p>
<p>– Hm, talán csak nem vagy ily fiatal létedre Tisza-párti?</p>
<p>– Engem mérsékelt ellenzéki programm mellett választottak.</p>
<p>– Fából vaskarika; se hideg, se meleg, az ember nem tudja, húst
eszik vagy halat? Mondhatom, nem a jóféle Gencsyeknek való szerep.
Ezek közül egyet Martinovics apát idejében kicsiben mult, hogy le
nem nyakaztak. Sokba került a választásod?</p>
<p>– Mindössze 20 hordó pálinkát verettünk csapra.</p>
<p>– Sok, nagyon sok. Én olcsóbban jutottam hozzá. Azt mondtam a hű
magyar népnek, hogy mindennek ellene szavazok, a minek adószaga
van. Ezzel az enyém volt a többség, az ellenfél pedig összesen 90
szavazatot kapott, pedig államtitkár volt a jámbor és szép csomó
pénzt osztott ki a máséból. Mérsékelt ellenzék! Mi az ördög ez?
Vagy úgy opponáljon az ember, hogy vérét, veséjét kibicskázza az
ellenfélnek, vagy üljön otthon és számítsa, mennyire van az adóval
hátralékban? Ha a magyar Robespierre volna a miniszterelnök, vagy a
respublika elnöke, annak is opponálnék. Mert kormánynak lenni s a
hazát elárulni, az az egész világon egyértelmű.</p>
<p>– Hiszen meglátom, mi tevő legyek. Meghallgatok mindenkit s a
mellett szavazok, a ki meggyőzött az ész fegyverével.</p>
<p>– Hej, öcsém, de meglátszik rajtad, hogy az ujságból ismered a
képviselőházat; mert a ki minden párt szónokát meghallgatná, hat
hét alatt az őrültek házába kerülne. Van már Pesten szállásod?
<span class="pagenum"><a name="Page_38" id=
"Page_38">-38-</a></span></p>
<p>– Lesz, ha keresek és találok. Egyelőre vendéglőbe szállok.</p>
<p>– Ajánlom a Sas-t vagy a Vadászkürt-öt; a többi fölfelé nem is
Magyarország többé, hanem Európa.</p>
<p>– Alig várom, hogy lássam a fővárost. Sokat olvastam felőle, de
még nem láttam.</p>
<p>– Majd jól lakol vele. Különben Budapest meglehetős fészek, nem
hal meg az ember benne éhen, ha pénze van. Folyvást építik,
javítják, czifrázzák. Csakhogy a midőn elkészül valami új, akkor
veszik észre, hogy másutt már tíz év előtt megunták az efélét
bámulni.</p>
<p>– Engem a társadalmi élet érdekel főképen. Mindketten erdélyiek
lévén, kérni foglak, vezess be nehány jó helyre.</p>
<p>– Attól függ, ki mit nevez jó helynek. Részemről olyan helyre, a
hol az én finánczolatlan dohányom füstjét nem fujhatom a
háziasszony szemébe, be sem tenném a lábamat. Neked pedig olyan
hely kell, a hol theát isznak s az egyik kilencz rőf hosszú
szonátát a másik után hallgatják végig. Inkább strázsát állok 20
fok hidegben éjjel, a sóház kapuja előtt!</p>
<p>Mindjárt most előre meg kell jegyeznünk, hogy Bogárdy Zoltán
műveltség tekintetében egészen más ember volt, mint beszélt, hanem
nagyon mulattatta őt, ha ismeretlen emberrel egy kis pajkos tréfát
űzhet.</p>
<p>Így tartott a beszélgetés Nagyváradig, míg kifogyván a tárgyból,
elszenderültek. A fiatal ember édesdeden szundikált, Bogárdy Zoltán
pedig olyan mérgesen hortyogott, mintha valamelyik miniszter
simogatná az állát.</p>
<p>Nap feljöttével átsiklottak a szolnoki hídon. Czegléden pedig
egy vörös öves főtisztelendő úr ült melléjük.</p>
<p>– Patvarba vele – súgá Bogárdy Zoltán oly hangon, hogy a kocsi
ablaka mellett átjárdaló conductor is meghallhatta volna. – Reggel
pappal találkozni, bizonyos szerencsétlenség. Most már kedvünk
szerint sem diskurálhatunk, mert beszélhetsz te ezen urak előtt
<span class="pagenum"><a name="Page_39" id=
"Page_39">-39-</a></span> akár a kukoriczahántás elméletéről,
mindjárt élczet és szándékos czélzást találnak abban a pápa
csalhatatlansága ellen.</p>
<p>– Ad vocem pápa! – folytatá jól kiabálva. – Öcsém,
képviselő-társam! Mihelyt alakulva lesz a ház, indítványt teszek és
számítok szavazatodra. Magyarország a pápától kapta a koronát és
királyi czímet. Nagylelkű nemzet lévén, a háladatosság regulája
követeli, hogy most, midőn ő szentségétől a Garibaldi-király
elvette birtokait, mi «regnum marianum» szerezzük vissza neki.
Indítványom, hogy határozatilag szólítsa fel a ház a püspököket és
káptalanokat: adják a pápának kárpótlásul összes jószágaikat.</p>
<p>A mi szegény Pál bárócskánk mintha tüzes vaslóczára lánczolták
volna, oly kínos pillantásokat vetett a papra. Talán megemlékezett
Zsuzsi néni számtalan oktatásai közül azon intésre is: «jól jegyezd
meg a napot, melyben megbántottad a papot». Mert a mit most
hallott, az már vallásháború volt, ha nem is az országban, legalább
a vasuti coupé-ban.</p>
<p>Annál nagyobb volt csodálkozása, hogy a pap csak nevetett s
nagyot tubákolt. Úgy látszott ismeri is Bogárdy Zoltán úrnak becses
személyét, s tudta, minő sors szokta érni indítványait. Mert hiába,
ha nagy is az ingerültség az olasz király, ezen «Julianus Apostata»
ellen, a harag mégsem terjed annyira, hogy a szent, vagy bűnbánó
királyainktól nyert latifundiumokat oda adnák annak, a kiről
folyvást hirdetik, hogy földi királyság nélkül ezen «nem e világból
való» hatalom magasztos hivatását nem gyakorolhatja.</p>
<p>Ezalatt rohant a vonat előre. Már magaslani kezdtek nyugaton a
budai hegyek kéklő gerinczei. Szent-Lőrinczen túl megpillantották a
napfénytől világított királyi palota homlokzatát, s midőn
beérkeztek a pályaudvarba, a képviselő urak a legközelebbi
viszontlátásig búcsút mondtak egymásnak.</p>
<p>Bogárdy Zoltán, mint demokrata, a lóvonatú vasúton csörgött be,
a míg Gencsy Pál báró, mert sok podgyásza <span class=
"pagenum"><a name="Page_40" id="Page_40">-40-</a></span> volt,
kétlovas bérkocsiban tartotta ünnepélyes bevonulását.</p>
<p>Természetes, hogy Varjas Andoriás uram is előkerült, még pedig
igen felizgatva, s alig kapaszkodott fel a bakra, azon hitben, hogy
itt a «székely nyelvet» senki sem érti, mondá:</p>
<p>– Báró úr, felséges jó hírt hallottam az úton. Azok beszélték,
kikkel együtt ültem. Hetedhét országban, még a tengeren túl is,
nincs oly gyönyörűséges szép és gazdag leány, mint most Pesten, a
Nádor-utczában Dorozsmay Esztike kisasszony.</p>
<p>– Mi gondunk nekünk arra?</p>
<p>– Kérem alásan azt gondoltam, ha az a kisasszony legszebb és
leggazdagabb Pesten, az én méltóságos uram pedig a legelső gavallér
Csikszékben, milyen jó volna, ha ilyen szép feleséget vihetnénk
haza, Gencsre!</p>
<p>– Bolond kend Varjas Andoriás uram.</p>
<p>– Az már igaz. Eljöttünk ide messze földről, de csak Isten a
megmondhatója, hogy találunk haza?</p>
<p>– Vigasztalja magát. Eddig sem a kend kezére bizták a tüzet
okádó vasparipa gyeplőjét; a ki ide hozott, majd haza is talál.
<span class="pagenum"><a name="Page_41" id=
"Page_41">-41-</a></span></p>
<div class="chapter">
<h3><img src="images/ch07.png" alt="" title="" />VI.</h3>
</div>
<p class="summary">(Megnézik a fővárost, meghallgatják a jövő
zenéjét és látnak valakit a páholyban.)</p>
<p>Másnap szokott szertartással végbe ment az országgyűlés
megnyitása; fájdalom, Gencsy Pál bárónak magas jelenléte nélkül.
Mert az a szép violaszín magyar nadrág, melyet Marosvásárhelyt a
legdivatosabb szabó remekelt, a nagy sietségben otthon maradt.
Azóta bizonyosan megtalálta Zsuzsi néni s bánatában anyai könnyeket
hullat rája.</p>
<p>Búsan és elégedetlenül sétálgatott tehát a fiatal báró a város
utczáin s követve a járdát tipró közönséget, kijutott a
Dunapartra.</p>
<p>Tetszett neki, a mit látott, de legfőkép érdekelte, hogy itt
senkit sem ismert, őt sem ismeré senki. Ezen gondolathoz eddig nem
volt szokva, mert Kolozsvárott a leguriasabb körökben mindenki
öcsém, bátyám, húgom, néném volt vele. Ha pedig megyéjében
megjelent, mindenütt suttogták, ahol megy a fiatal Gencsy báró,
vajjon merre jár? kit keres? mi dolga, miféle mulatsága akadt?</p>
<p>Összehasonlítva magát az utczákon özönlő sokasággal, volt annyi
önbizalma, hogy személyét a szerencsésebb halandók közé sorozhatá.
De azért őt senki meg nem nézte, senki iránta érdeket vagy csak
kiváncsiságot sem tanusított.</p>
<p>– Ha én most a Dunába ugrom, holnap megemlítik a lapok, hogy egy
jól öltözött ismeretlen a habokban kereste és találta
megszabadulását ez árnyék világtól. <span class="pagenum"><a name=
"Page_42" id="Page_42">-42-</a></span></p>
<p>Sok utczákat járt végig és el kellett ismernie, hogy szebb
házakat lát, mint Kolozsvárott, a boltkirakatok is gazdagabbak. Az
emeletekben az ablaksorok mind lakott szállásra vallottak, tehát
sok jómódú embernek kell itt élni, a ki ennyi házat betölt, s
fizetni képes a lakásbért.</p>
<p>Egyszerre, a mint befordul egy saroknál, kibe botlik? Ő volt:
mult éji utitársa, Bogárdy Zoltán.</p>
<p>De minő változás! Az egész tegnapi emberből csak a karakán
bajusz volt a régi. Öltözete divatos őszi kabát, nyakkendője
elegáns csokorra kötve, kezén szürke keztyű, uri módon játszik
aranygombos pálczájával; csak a magas hengerkalap hiányzik, hogy ne
valami párisi uracsot lássunk szemünk előtt.</p>
<p>– Ah, te vagy Pál? örülök, hogy látlak. Nézed a várost? Mondtam,
türhető fészek, de szépnek csak azok tarthatják, a kik 1848 előtt
is ismerték. Akkor a mi ma látnivaló, mind hiányzott és mégis nagy
híre volt az országban. Jurátus koromban a hajón ingadozó fahidat
bámultuk; ma három kő és vashíd áll, mindenik más szerkezettel, s
mindenik külön remeke az építészetnek. A folyam partja olyan volt,
minőnek Árpád apánk találta. Most a nagy utczákon lóvonatú vasut,
aszfaltjárda, mesterileg ültetett fasorok. A főterek megannyi
tündéri kertek; egész éjjel ragyog a gáz tiszta fehér lángja.</p>
<p>– Tehát haladtunk.</p>
<p>– Képzelhetsz oly időt, melyben az akadémiának saját palotája
sem volt? A posta megfért valami ronda bérházban; a távirdának
nevét sem hallottuk. A József- és Erzsébet-tér vásáros bódékkal,
talán laczikonyhákkal ékeskedett. Az orvosi egyetemet kórházastól
együtt beszorították a Hatvani-utczai fészerbe. A vegytan
előadására elég volt egy sötét lyuk.</p>
<p>– Örülök, hogy mindez ma másként van.</p>
<p>– Fiatal emberek, ha tudnátok, mi volt hajdan a pesti egyetem! A
tanári kar (csekély kivétellel) tudatlan, gyakran félbolond, a
kivel mi tanulók gúnyt űztünk. <span class="pagenum"><a name=
"Page_43" id="Page_43">-43-</a></span> Az osztrák kormány szedte
ide össze a legnevetségesebb figurákat, úgy hogy a professzorok
kollégiuma válogatott majomarczgyűjtemény volt. Buta servilismus és
a trienti zsinat hitvallási ágazatai uralkodtak még a természeti
tudományok fölött is. Én tudom, a ki itt jártam iskolába.</p>
<p>– Hogy lett belőled mégis ilyen tudós politikus?</p>
<p>– Ha tanítlak, akkor hallgass. Lássuk az építészetet. Nézd e
házakat s mindenikéről megmondod, melyik évtizedben épült? S ha
minden régibb épületet megnéztél, elismered, hogy harmincz év előtt
Pesten az architekturáról azt sem tudták, minő fán terem?
Építőmester, ács, kőműves akkor is volt; ezek rakták ide téglából,
kőtöredékből és vakolatból e szörnyű falakat. Jámbor lelkű Hild
építőmester merészkedett itt először a házak közepére, vagy két
szélére, nehány lapos pillért odabiggyeszteni. Mindjárt ki is
kiáltották lángésznek, megbizták a lipótvárosi bazilika
tervezésével, s mi lett belőle? az égbe nyúló kúp, melyre már a
vasfedelet is felhúzták, összeomlott, a templom külső falait pedig
egészen át kell alakítani.</p>
<p>– Hol lesz az országháza?</p>
<p>– Arra nem vezetlek, mert ott ma még csak por, pocsolya, árok és
szemétdomb van. Félek, megszürkül a bajuszod, míg az új házban
perorálhatsz. Azonban kettőt ütött az óra, menjünk ebédelni.</p>
<p>– Pártolom az indítványt. Hova megyünk?</p>
<p>– Majd jó helyre viszlek. De ne félj, nem véres szájú
politikusok közé, mert az nagyon unalmas; mindegyik felül akarja
haladni a másikat a «Csákány Laczi» stylusban, aztán csak
otrombaság származik a vetélkedésből. Nem szenvedhetem kés, villa,
pohárcsörgés között a pártvitákat, de még a czigányzenét sem, ha
ebédelek.</p>
<p>– Még a czigányzenét sem? Hah! tetten kaptalak: hazaáruló!</p>
<p>– Elmégysz este a színházba? <span class="pagenum"><a name=
"Page_44" id="Page_44">-44-</a></span></p>
<p>– Megbiztam legényemet, szerezzen jó zártszéket a
földszinten.</p>
<p>– Legényedet? azt a székely góbét? No az ugyan nem kap, de majd
segítek a bajodon. Én már korán reggel két zártszéket hozattam. Az
egyiket egy szép asszony számára, a ki a mult ülésszak alatt
szívesen ült mellettem, most azonban «általam bővebben nem vizsgált
okokból» rám sem akar ismerni.</p>
<p>– Köszönettel fogadom a jegyet; de szabad lesz megfizetni az
árát?</p>
<p>– A mint tetszik.</p>
<p>Ebéd után elváltak s mindketten hazamentek pihenni az álmatlanul
töltött éj után.</p>
<p>Midőn pedig a fiatal báró a színházba lépett s helyét elfoglalá,
már ott találá bőbeszédű képviselőtársát.</p>
<p>Időközben már gondolkodott a fiatal ember: tulajdonkép miféle
ember lehet ez a Bogárdy Zoltán? Mindenesetre derék gyerek,
csakhogy a beszédét nem kellett betűértelemben venni.</p>
<p>És mintha csak ő rá vártak volna a színházban, rögtön rá kezdték
a nyitányt.</p>
<p>Működött Wagner Rikhard csodálatos múzsája. A hangszerek zúgtak,
csörömpöltek, sípoltak és sivítottak; majd alábbhagyott a falakat
repesztő harsogás s arra hegedűk, fuvolyák permeteztek, végre oly
vékony selyemszál lett a dologból, mint a méh dongása, a szúnyog
sziszegése, de midőn azt várta volna a hallgató, hogy mindjárt
«elfogyott a nóta», egyszerre olyan bumm-ot ütöttek a nagy dobra,
hogy az egész színház megijedt és keresztet vetett magára. Az is, a
ki el volt merülve a zeneélvezet bájaiban, az is, a ki illedelmesen
elszundikált.</p>
<p>Így ment ez jelenetről jelenetre és a hallgató soha sem tudta,
minő kikeresett meglepetés vár rá a legközelebbi ütenyben. Pedig a
zenében, mint a versben, rímet és kötött formákat keresünk, itt
pedig semmi más, mint végtelen czikornya, viharos bömbölés, vagy a
lágy zefirnek elszálló sóhaja, mely úgy van összetákolva,
<span class="pagenum"><a name="Page_45" id=
"Page_45">-45-</a></span> hogy sehol sem kezdődik, sehol nem
végződik, csak mikor a szerző is kifogy mesterkéltségeiből.</p>
<p>– Tetszik neked ez a muzsika? – kérdé az ifjabb hallgató idősb
pártfogójától.</p>
<p>– Egyebet nem mondhatok, mint hogy bámulom az embert. Hogy
szerezhetett annyi zenei tudományt, ha lelkében nincs gondolat,
fönség és poezis? Engem ingerel, fáraszt, rászed, megcsal, de
magával el nem ragad. Pál! ez a czinczogás nem egyéb, mint gúnydal
Beethovenre.</p>
<p>– Te ismered, szereted Beethovent?</p>
<p>– Mért ne? nem volt-e titokban olyan republikánus, mint én?</p>
<p>– De akkor mit beszéltél te nekem a mult éjjel kilencz rőf
hosszú szonátákról, miket soha meg nem hallgatsz, inkább 20 fok
hidegben strázsát állasz a sóház kapuja előtt?</p>
<p>– Pokolba az ilyen fifikus észrevételekkel. Hallgass, nem vagy
többé kolozsvári diák.</p>
<p>Ez felelet volt, ha mindjárt nem is oly könnyen érthető. Nagyon
közelről kellett Zoltán urat ismerni, hogy eligazodhassunk
szójárásaiból.</p>
<p>Az is feltünt, hogy e különös ember nemcsak a zártszéki, de még
a páholyi közönséget is jól ismerni látszott. Fiatal társa, ha
valamely feltünő egyéniségéről tudakozódott, mindig kielégítő
választ nyerhetett.</p>
<p>Valósággal két külön ember lakott benne. Józan, értelmes,
méltányos és igazságszerető, ha itélt, de ha jó kedvéből, vagy mint
mondani szokták, azért beszélt, hogy saját szavát hallja, és
recsegő hangját szabadon eresztheté, csak arra figyelt, hogy
frázisai pattogjanak.</p>
<p>– Lásd, öcsém, itt a páholysorokban, ez azon fényes koszorú,
melyről a hirlapok úgy szólnak, mint a születés, vagyon és
értelmiség arisztokracziájáról. Nézz szemükbe, s megtalálod bennük,
a mit kerestél? Látsz itt egy arczot, melyről vélhetnéd, Árpád
vezéreinek valamelyikétől származik? Nézd ott balra azt a három
páholyt; ott magyar zsidók ülnek, ámde rájuk is lehet <span class=
"pagenum"><a name="Page_46" id="Page_46">-46-</a></span> ismerni.
Igaz, hogy Ábrahám patriarkának fotografiája nem maradt ránk, de
miután e faj az egész világon hasonlít egymáshoz, föltehetjük, hogy
épen ily arczok művelék hajdan Israel országát. Lásd, még az örmény
nagy urakra is ráismersz. A finom öltözék, urias modor, udvarias
mosoly nem vetkőzteti ki őket eredetükből. Láthattál ezekhez
hasonlókat Erdélyben eleget, csakhogy ott Szarukám vagy Dajbukát
nevet viselnek.</p>
<p>Hallotta, nem is hallotta Pál báró ezen hiábavaló elmefuttatást,
mert fürkésző szeme a földszinti páholyok egyikén akadt meg.</p>
<p>A két első helyet nők foglalták el. Szemközt a színpaddal sötét,
majdnem gyászfekete öltözéket viselő hölgy. Még szép, még nem idős,
de már nem menyecske. Mindenesetre azon szegedi vagy kecskeméti
fajból, mely ha megszorítanák, ma is meg tudná főzni a paprikást s
készítene hozzá aranysárga tarhonyát saját szép kezével.</p>
<p>Szemben vele szelid, nyájas, barátságos és rokonszenves leányka,
alig 17 éves és figyel az előadásra, mert épen most emelkedik fel a
függöny a harmadik felvonásra.</p>
<p>A leányka háta mögött feltünőleg elegáns dandy állott, de
termetét és arczvonásait illetőleg nem föltétlenül ajánlatos
külsővel. Hanem a nagy uraknak mindenfajú arczél jól illik. A
milyenek ők, olyannak kell lenni az eszményi szépnek is.
Középtermetű, kövér, húsos alak, s még elég fiatal, de az
élvhajhászat fáradalmai s a kimerültség jelei eltörölhetlen
betűkkel vannak homlokára írva. Mintha már kopaszodni kezdene;
szeme alatt gyanús kékség, ajkán a világ megvetése. Úgy viseli
magát, mint a ki nincs itt tulajdonképeni helyén. Csak a vak sors
szeszélye csapta ide; épen mint midőn valami ritka és igen divatos
déli virágszál az urodalmi kertész szívességéből tiszttartóné
asszonyom ő nagysága virágedény-csoportozatába téved.</p>
<p>– Kik ezek?</p>
<p>– Kik? – felelé hazafias redőkbe vonva homlokát <span class=
"pagenum"><a name="Page_47" id="Page_47">-47-</a></span> a
szélsőbaloldali képviselő. – Páholyba járó közönség, mint a többi.
Mert mint jó barátod, kollegád és erdélyi patriotád, óhajtottam
volna, hogy az egész szinházban épen csak ezeket észre ne vedd.</p>
<p>– Patvarba, olyan veszedelmesek volnának?</p>
<p>– Járatlan vagy Israelben, drágalátos gyermekem, különben
tudnád, hogy azon helyütt semmi kereseted, ha csak készen nem vagy
arra, hogy három hét mulva golyót röpíts agyvelődbe. Mert az a
páholy a fiatalság halálverme; a kik oda bejutnak és czélt nem
érnek, mind a vész és kétségbeesés martalékai. Most épen Bendeffy
Arthur grófon van a sor. Ennek is e páholy utolsó reménye és
menedéke s ha e kikötőben hajója horgonyt nem vethet, irtóztató
pusztulás s az ország valamennyi liczitaczionális dobjának
megperdülése veszi körül. Utána másik, ki tudja hányadik? jő s az
eredmény hasonló. Mint a mesében a mágneshegy, úgy vonzódik oda az
előkelő világ ifjúsága. Ez Pesten most az, a mi Angliában a
derby-nap első díja. A ki azt, s a vele járó fogadások díját
megnyerte, herczegi vagyont kapott markába. Azért oda se nézz
erdélyi kis bárócskám, mert testestől-lelkestől az ördögé vagy. Egy
mosoly onnan s vakon szavazol Tisza Kálmánnal, ha mindjárt azt
kivánná is, hogy podgyászostul együtt menjünk a bécsi
Reichsrathba.</p>
<p>– Átkozottul kiváncsivá teszesz barátom. Én azonban nem látok
ott egyebet, mint derék mamát, angyali szép leányát és háta mögött
azon boldogot, kit Bendeffy Arthur grófnak czímeztél.</p>
<p>– Természetesen, hogy nem láthatsz többet itt a szinházban. Mert
ha a leány szép, megengedem, nagyon szép is, s körül van övezve a
mennynek minden gyönyöreivel: mégis otthon hagytak valamit; a mit
különben mások sem szoktak ide, a szinházba czipelni.</p>
<p>– Mi lehet ez?</p>
<p>– Magában véve semmi. Csekély házibútor; legföljebb 250 forintot
ér, s mint a lapok hirdetései közt olvashatod, fűnek-fának ajánlják
olcsó áron. <span class="pagenum"><a name="Page_48" id=
"Page_48">-48-</a></span></p>
<p>– Miről beszélsz?</p>
<p>– Neve e házibútornak: tűz és betörés ellen biztosított
pénzszekrény, Wertheim és Wiese gyárából. Hanem a mit így
kinálgatnak, az szép és új, de üres; míg az, a mit e hölgyek otthon
hagytak, régibb, kopottabb, hanem ezelőtt három esztendővel négy
ménkű nehéz millió hallgatott benne.</p>
<p>– Ah, négy millió? most pedig megcsappant az összeg?</p>
<p>– Nem; megszaporodott. Most már a szekrény tartalma testvérek
közt megérhet öt milliót.</p>
<p>– Ezer ördög, van ennyi pénz együtt a világon?</p>
<p>– Akad néha. Majd megszavazol te ennél tízszer is többet
egyszerre. Akkor a pénzügyminiszter ő excellencziája azon
szerencsében részesül, hogy 24 óráig néz az 50 millióra; másnap
bottal ütheti nyomát; elvitte a bécsi, berlini, frankfurti
zsidó.</p>
<p>– És hogy hívják ezt az öt millió forintos hozományt?</p>
<p>– Szerencsétlen, még nevét is tudni akarod! Mi gondod rá? nem
erdélyi embernek szánták a kövér prédát. Egyébiránt megmondhatom
nevét, már csak azon okból, hogy ismerd meg a veszedelmet és kerüld
mint a mérges kigyót. Nem grófi, nem is bárói csemete. Egyszerű
nemes embernek örököse: Dorozsmay Esztike.</p>
<p>– Dorozsmay Esztike? mintha nem most hallanám először e
nevet.</p>
<p>– Oh, nem kétlem. Ezerszer olvashattad a hirlapokban. Mert a hol
megjelenik, azt úgy hirdetik, mint a nap legnevezetesebb
eseményét.</p>
<p>Pál báró ezután ismét az előadás folyamára látszék figyelmezni,
de csak arra gondolt, kitől és hol hallotta ő már egyszer e nevet
említeni?</p>
<p>Sok fejtörés után, majdnem kétségbe esett, a mint egyszerre
visszaemlékezik mai reggeli megérkezésére, s hogy Varjas Andoriás
uram beszélt ilyesmit s kapott is érte szigorú rendreutasítást.
<span class="pagenum"><a name="Page_49" id=
"Page_49">-49-</a></span></p>
<div class="chapter">
<h3><img src="images/ch08.png" alt="" title="" />VII.</h3>
</div>
<p class="summary">(Odaviszik a fiatal embert, a hova nem várta.
Hogy mi következik ily odavetett kérdésből: ön erdélyi? az csak a
könyv végén derül ki.)</p>
<p>Az ülésszak szokott lassúsággal megkezdődött. Még alakulva sem
volt a ház s Bogárdy Zoltán urat harmadszor rendreutasítá a
korelnök. Annyiba sem vette, mintha a czinege fütyült volna a
szomszéd múzeumkertben.</p>
<p>Gencsy Pál báró ezalatt lelkiismeretesen beleszokott mérsékelt
ellenzéki szerepébe. Kényelmes helyzet ez, melyben az ember a
rosszért másra hárítja a felelősséget, a jó eredmény hasznában és
dicsőségében pedig tele marokkal osztozik. Mint pártjának
jelöltjét, beválasztották a «jogi bizottmány»-ba, mely állásra a
kolozsvári egyetem itélete szerint épen «elégséges» képessége
volt.</p>
<p>Október hava is elékerült a naptárból s miután ezen évben a
delegácziók Pesten üléseztek, semmi sem akadályozá a munka
folyamát. Már mit a képviselőházban szoktak munkának nevezni.</p>
<p>Egy hétfőn épen végére járt az ülés s a fiatal báró összeszedte
a kiosztott nyomtatványokat s tudja Isten miről gondolkodva,
lehajtá fejét s várá az elnök megszabadító szavát.</p>
<p>Egyszerre érzi, hogy valaki a háta mögé kerül, vállára teszi
kezét s Bogárdy Zoltán fintorított bajuszát pillantja meg.</p>
<p>– Te vagy öreg? <span class="pagenum"><a name="Page_50" id=
"Page_50">-50-</a></span></p>
<p>– Öreg? No már az ilyen megszólítást szeretem; látszik, hogy
megérdemlett tiszteletben tartod barátodat.</p>
<p>– Parancsolsz velem?</p>
<p>– Valamire felszólítlak, ha kedved lesz rá. Jer velem ebédelni.
Onnan haza viszlek; öltözz fel s bizonyos helyen bemutatlak.</p>
<p>– Bizonyos helyen?</p>
<p>– Tanuld meg, hogy a bizonyos hely alatt néha igen correct jó
helyet szoktam érteni.</p>
<p>– Ah eltalálom; meglátogatjuk a zártszéki szomszédnőt.</p>
<p>– De már oda ilyen sárgaszájú bibiczfiókot nem viszek. Igaz,
kibékültem vele s most ismét «általam bővebben nem vizsgált
okokból» rám emlékezik.</p>
<p>– Vedd szerencsekivánatomat. Hova megyünk?</p>
<p>– Oda, a hol az eszed is járt, a midőn megszólítottalak. Nem
hallottad, hogy nagy toilette-t kell csinálnod? Bemutatlak
Dorozsmayné ő nagyságának, a kinek férje jó barátom volt s most is
elvetődöm néha az özvegy házához.</p>
<p>– Zoltán!</p>
<p>– Nos?</p>
<p>– Ki mondta nekem, hogy be nem lépnél oly házba, a hol pipád
füstjét az asszony szemébe nem fujhatod?</p>
<p>– Szokásom a tapasztalatlan fiatal emberből bolondot
csinálni.</p>
<p>– Gonoszság kovácsa, az ifjúság megrontója: ki mondta nekem, úgy
kerüljem e házat, mint a mérges kigyó fészkét?</p>
<p>– Ezt igen bölcsen mondtam. Szerencsétlenségedre, nem fogadod
atyai intéseimet. Erővel a verembe akarsz veszni, tehát veszsz.
Különben pedig ismerőseim nem szokták minden szavamat mérlegre
vetni; mert én csak itt a képviselőházban beszélek egész komolyan s
mégis rendesen kinevetnek.</p>
<p>Úgy lett, mint tervezték. Elébb tisztességesen megebédeltek;
onnan átmentek a báró szállására s Bogárdy <span class=
"pagenum"><a name="Page_51" id="Page_51">-51-</a></span> Zoltán két
virginia-szivarnak is felét-felét kiszívá, míg barátja
tetőtől-talpig «a quatre épingles» újra öltözött.</p>
<p>Ezalatt Varjas Andoriás a lehető legcsinosabb bérkocsit állítá a
kapu elé s midőn az urak felültek, ő is a kocsis mellé
kapaszkodék.</p>
<p>– Mit akar kend ott?</p>
<p>– Semmit, csak ismerem kötelességemet; kár hogy nem kaptam olyan
kocsit, hogy hátul állhatnék rajta.</p>
<p>Az urak nevettek. Szép látvány lett volna estélybe menni
bérkocsin, hátul kipödrött bajuszú vén huszárral.</p>
<p>– Leszáll kend onnan?</p>
<p>– Igen is, ha úgy tetszik parancsolni. De meg ne tudja Zsuzsi
néni ő méltósága, hogy az én uram nagy parádéba csapta magát és
huszár nélkül indult el, mint valami éhes vándorló szabólegény.</p>
<p>Öt percz mulva a kocsi megállott a Nádor-utczának egyik
legpompásabb három emeletes háza előtt, mely különben nem volt
palota, miután földszinten boltok nyiltak, a felső emeletekben
szállásbérlők laktak, az első emeletet azonban kizárólag a gazdag
özvegy háztartása vette igénybe.</p>
<p>Bogárdy Zoltán kifizette a bérkocsit, a mi jelenté, hogy vagy
sokáig maradnak itt, vagy gyalog térnek vissza. Az ifjú bátorkodék
megjegyezni, hogy ez első látogatás levén, csak perczekig
időzhetnek, idősb társa azonban vállát vonogatá s mindketten
felmentek a lépcsőn.</p>
<p>Mintegy esti hat óra lehetett. Tehát e családnál már ebéd után.
A szobasorokban gázlámpák égtek, a sötétszürke bérruhába
öltöztetett cselédség ajtót nyitott s az érkezők bejelentés nélkül
léptek a belső szobák szentélyébe. Minden arra mutatott, hogy
gazdag urak a Dorozsmayak, de még mindig ragaszkodnak a
középosztály életmódjához.</p>
<p>A hova jutottak, nem volt terem, csak három ablakos nagy szoba
az épület közepén. Innen minden irányban kettős szárnyú ajtók
vezettek a szomszéd szobákba. <span class="pagenum"><a name=
"Page_52" id="Page_52">-52-</a></span> Minden ajtó tárva-nyitva,
mindenütt fény, gazdagság, izlés és kényelem.</p>
<p>A háziasszony pamlagok és magas hátú karszékek tömkelegében
nehány igen feszes magatartású nővel társalkodott. A szemközti
ajtón túl zongoráztak; nehány kisasszony s több úr képezé a
társaságot.</p>
<p>Jól esett a fiatal bárónak, hogy megérkezésük semmi feltünést
sem okozott. Látszott, hogy olyan ház ez, a hol az elfogadási napon
jőnek-mennek a látogatók, és ott keresnek társaságot, a hol kedvük
tartja.</p>
<p>Bogárdy Zoltán még csak most bocsátotta szabadra eddig karöltve
vezetett barátját. Avval se törődött, hogy ő egyedül van itt fekete
sétaöltönyben, aztán közelebb lépve a háziasszonyhoz, megtörtént a
bemutatás igen polgári módon.</p>
<p>– Kedves húgom, kegyes engedelmeddel bemutatom neked
képviselőtársamat, Gencsy Pál bárót.</p>
<p>Dorozsmayné ő nagysága könnyedén meghajtá fejét, mondá, hogy
örül az ismeretségnek, s ezzel vége lett a szertartásnak.</p>
<p>Zoltán úr azonban nem elégedett meg azzal, hogy pártfogoltja
csak egy legyen az itten bejárók közül, hanem igyekezett őt az
előtérbe vonni.</p>
<p>– Pál barátom, – mondá, – nem tartozik az én pártom soraiba, de
mégis ellenzéki. Hatan esküdtünk össze, hogy megtérítjük, de
mindeddig sikertelenül. Ha pedig ide jött, a hol a kormánypárt
hívei vernek fészket, soha többé vele nem boldogulhatunk.</p>
<p>– Akkor annál becsesebb rám nézve Zoltán bátyámnak ezen
feláldozó önzéstelensége, – felelé a ház asszonya. – De mi jut
eszembe? Tán épen báró úr azon utitárs, kivel ketten rohamra
indultak az egyház ellen? Ott tarokkozik kanonok bácsi a harmadik
szobában, és elpanaszolta nekem, mily eretnek játékot űztek vele.
Részemről megadom az amnesztiát, csak tanácslom, ne nagyon
törekedjenek házi papom szeme elé kerülni.</p>
<p>Ezzel Pál báró felé fordult. <span class="pagenum"><a name=
"Page_53" id="Page_53">-53-</a></span></p>
<p>– Remélem uram, legalább három remek beszédet tartott már a
képviselőházban?</p>
<p>– Bocsánat asszonyom, de bizony én még eddig egy kedvem szerinti
«éljen»-t sem kiáltottam.</p>
<p>– Még akkor sem, a midőn Zoltán bácsi beszélt és rendre
utasították?</p>
<p>– Akkor pártállásom tiltotta a helyeslést, de várva várom az
alkalmat, hogy valamely hazafias kifakadása fölött
tapsolhassak.</p>
<p>Magától érthető, hogy az ily beszédek csak arra valók, hogy
mondjon az ember valamit. A jelenlevők hamar visszatértek
félbenhagyott társalgási tárgyukra s egy grófné (nevezzük meg,
özvegy Bendeffy Károlyné), a kinek fia a leányok körében mulatott,
kegyesen elismeré, hogy mai napon a nem czímes nemesség között
gyakrabban találkoznak oly családok, melyek a nemzeti királyok
alatt is virágoztak, míg a főrendűek csak az ausztriai ház kegyének
köszönhetik rangjukat. Oly vallomás, melyet a grófné saját köreiben
semmi áron ki nem bocsát ajkáról.</p>
<p>Pál báró mély tisztelettel látszék a grófné tudós megjegyzésére
hallgatni, de ezalatt másutt járt az esze. Miféle ember ez a
Bogárdy Zoltán? hogy ijesztgette őt e házzal s kiderül, hogy itthon
van e termekben, a háziasszonyt húgának nevezi és tegezi! Hát az a
kanonok bácsi mit keres e protestáns háznál? Ismerték egymást, s
még jó reggelt sem mondtak a találkozáskor!</p>
<p>Oly helyen ült, hogy akadály nélkül beláthatott a szomszéd
szobába. A ház kisasszonyát már látta a színházban. Akkor,
messziről, nagyon szép leánynak találta: most közelről az égből
leszállt angyalnak.</p>
<p>És a mint így nézegeti, nehány sikertelen kisérlet után szemük
összetalálkozott; az ifjú tiszteletteljes fejhajtással fejezé ki
hódolatát, a leányka észrevette a figyelmet s lekötelező mosolylyal
viszonzást intett, de aztán megint a körötte álló urak beszédére
hallgatott.</p>
<p>Pál úr csakhamar észrevette, hogy itt az asszonyok <span class=
"pagenum"><a name="Page_54" id="Page_54">-54-</a></span> között nem
a maga helyén foglalt széket s készült átmenni a leányok társalgási
szobájába.</p>
<p>De nem könnyű feladat ez ott, a hol sok ismerős között egyedül
idegen az ember. Jól tudta, hogy ha ő oda lép, az urak egyszerre
elhallgatnak, s aztán kárörvendve mosolyognak, ha az új arcz
zavarba jő és beszédében akadozik.</p>
<p>Különösen pedig Bendeffy Arthur gróf szeméből látszott ki a
rosszakarat és ellenséges indulat. Ő méltósága kényelmesen
helyezkedett el egy karszéken, épen szemközt a házi kisasszonynyal
és igen érdekes történetkét beszélt el a város legmagasabb
köreiből. Fesztelen viseletével főleg azt kivánta a jelenlevőkkel
elhitetni, hogy ő e házban jobban érzi magát, mint más jelenlevő,
sőt esetleg több is eléadhatja magát. Az urak mind tegezték
egymást, a leánykák pedig nagyobbrészt gróf vagy báró czímen
szólíták őket.</p>
<p>De mi történik?</p>
<p>Esztike kisasszony egyszerre fölkel helyéből, társnői mint adott
jelre követik példáját s mindnyájan a nagy szobába gyülekeznek, a
hol a háziasszony elnökösködött. Ezen hadi mozdulatra a férfisereg
is «front»-ot változtat, a körben álló székek háta mögé sorakozik,
s mindenkinek azon leánykával kellett megelégednie, a hova épen
sorsa juttatta.</p>
<p>A gróf urak nem tudták elhatározni, mit jelentett e saloni
forradalom? De tény maradt, hogy az eddig elszigetelt új arcz nyert
legtöbb előnyt; mert a házi kisasszony oly helyet választott, hogy
Pál báró épen a háta mögé esett.</p>
<p>E pillanatban Bogárdy Zoltán bácsi, a ki ezalatt minden szobát
bejárt, büszke mosolylyal közelített a ház asszonya felé s
mondá:</p>
<p>– Szépséges húgomasszony, jó hírrel jövök; megtaláltam kanonok
bácsit s békét kötöttem az egyedül idvezítő szent eklezsiával. Nagy
munkámba került, mert épen most fogták el a pagátját s ezt úgy
tekintette, mint jogtalan erőszakot az egyházi tulajdon ellen.
Megigértem <span class="pagenum"><a name="Page_55" id=
"Page_55">-55-</a></span> neki, hogy én fogom indítványozni a
polgári házasság behozatalát, s minthogy ezen esetben előre meg van
bukva a kezdemény, tehát megbocsátotta a vasuton szenvedett
inzultácziót.</p>
<p>A gróf urak és grófné mamák igen «közönséges»-nek találák az
ilyen, klubba és kávéházba való tréfákat; de Zoltán bácsi
dicsőségének tartotta, ha mint «enfant terrible» szerepel, s aztán
visszavonulva, Esztike mellé állott és csendes hangon mondá:</p>
<p>– Végig hallgattuk a multkor a jövő zenéjét, s tökéletesen
egyetértettünk Pál barátommal, hogy ki volt a páholy hölgyei között
a legszebb?</p>
<p>Ezzel tovább állt s barátját és a ház kisasszonyát magukra
hagyá.</p>
<p>Pál báró folytatni akará a felvetett s igen háladatos társalgási
tárgyat, a midőn Esztike kisasszony egészen közönyösen, de mint a
következmény bebizonyította, valósággal végzetszerű véletlenből,
kérdé:</p>
<p>– Báró úr, erdélyi?</p>
<p>Pál báró ezen szó, Erdély, hallatára egyszerre tizenhat kötetre
terjedő regénytárgyat fedezett fel; csodálatos ékesszólással
beszélt a szelid domb alján fekvő Gencsről, az ódon, de esetlen
alakú szöglettornyokkal erősített udvarházról, a megholt anyának
művészietlenül faragott sírkövéről, a szigorú apának gazdasági
gondjairól, három leánytestvéreiről, végre ama köszörűletlen
gyémántról, Zsuzsi néniről, ennek ártatlan előitéleteiről, forró
szeretetéről, jóságáról, önzéstelen feláldozásáról, s maga is
csodálta, hogy Esztike kisasszony mindezt érdekkel hallgatta, sőt
néha fölvilágosítás okáért még kérdéseket is tett!</p>
<p>Képzelhetlen gyorsasággal telt ezalatt az idő, az öreg grófnék
fiatal kisérőikkel már eltávoztak; a harmadik szobában tarokkozók
bevégezték napi munkájukat, a vendég kisasszonykák után is kocsit
küldtek hazulról, úgy hogy végül csak Arthur gróf, Zoltán bácsi s a
fiatal báró maradtak és készültek búcsut venni.</p>
<p>Hogy valakinek eszébe juthatott volna, tüntetést keresni
<span class="pagenum"><a name="Page_56" id=
"Page_56">-56-</a></span> abban, ki marad itt legutóljára? szó sem
lehetett. Ily rossz izlés ezen társaságban lehetetlen volt.</p>
<div class="figcenter" style="width: 343px;"><a href=
"images/i004hq.jpg"><img src="images/i004.jpg" alt=
"Esztike kisasszony mindezt érdekkel hallgatta." title=
"Esztike kisasszony mindezt érdekkel hallgatta." /></a>
<p class="caption">Esztike kisasszony mindezt érdekkel
hallgatta.</p>
</div>
<p>Tehát egyszerre indultak. A kapu előtt a grófot pompás fogat
várta s midőn felült kocsijára, nem tagadhatá meg ő méltósága
önmagától azon elégtételt, hogy lenéző tekintetet ne vessen azokra,
kik gyalog indultak hazafelé.</p>
<p>– Zoltán! te rejtély vagy előttem.</p>
<p>– És miért? ha szabad kérdenem?</p>
<p>– Minő mérgesen beszéltél a Dorozsmay-ház ellen s azalatt
kiderül, hogy egyike vagy a legszívesebben látott vendégeknek.
Félreérthetlen tekintélylyel lépsz fel a családban; tegezed, kedves
húgomnak nevezed a ház asszonyát, neked több szabad ott, mint
másnak. Vigyázz, mert ez az özvegy még nagyon szép; bele találsz
szeretni s akkor vége lesz államférfiúi szilárd hírednek.</p>
<p>– Öcsém, barátocskám, tanulj udvariasabb lenni az idősbek iránt.
Hátha magam is a leányért járnék oda?</p>
<p>– A leányért! – felelt a báró elképedve, habár tudta, hogy
Zoltán bácsinak soha sem szabad szavait betűértelemben venni.</p>
<p>– Nem lehetetlen! Azt hiszed, tied már a leány? Meghódítottad
első látásra? s most szeretnéd elkommendálni nyakadról az
alkalmatlan anyóst!</p>
<p>– Ugyan beszélj már életedben legalább egyszer komolyan.
Különben pedig fogadd forró köszönetemet szívességedért, hogy e
dicső házhoz bevezettél.</p>
<p>– Várjuk meg a regény végét; mert félek, hogy e napot velem
együtt elátkozod. Vetted észre, hogy Arthur gróf nagy kegyben áll a
hölgyek előtt?</p>
<p>– Úgy látszott, követelőleg lép fel ott.</p>
<p>– Követelőleg és nem remény nélkül. Az özvegynek tetszik a
nagynevű grófság. Egyéb nem kell hozzá, mint jól kiszámított roham
a leány ellen s kész az eljegyzés.</p>
<p>– Valószinű.</p>
<p>– Részemről nem pártolom e tervet; de mit tehetek <span class=
"pagenum"><a name="Page_57" id="Page_57">-57-</a></span> én? Van
ugyan fegyverem a gróf ellenében s tán használni is fogom. Csak
annyit mondok előre, hogy kézfogó is történhetik a háznál: de a
házasság csak akkor bizonyos, a midőn a párocska az esküvő után
visszajő a templomból.</p>
<p>Hallgatva folytatták útjokat.</p>
<p>Később Pál báró megjegyzé:</p>
<p>– Csak annyira óhajtanálak megismerni, hogy eltaláljam, mikor
beszélsz komolyan? mikor űzesz bolondot belőlem?</p>
<p>– Nincs ennél könnyebb. Soha se hallgasd, mit beszélek, hanem
nézd, mit teszek? Ha parlamenti férfiú akarsz lenni, mindig azt
kutasd, mit nem mondott az ellenség? Azonban az ily makrapipás
Demosthenes, mint én vagyok, csak akkor tudja meg, mit beszélt, a
midőn szavát a gyorsírók feljegyzették. Most pedig megérkeztünk
szállásod elé, adjon az Isten neked csendes és nyugodalmas jó
éjszakát.</p>
<p>Belépvén szállására a fiatal báró, a külső szobában találá
Varjas Andoriás uramat, a ki épen azon nehéz mesterséget gyakorlá,
miként csípheti le magát az ember, ha egyedül, társ nélkül
iszik.</p>
<p>A jó kedv már megvolt s ha korábban, mint várta, nem
háborgatják, a többi is okvetlenül bekövetkezik. De karbunkulus
módjára csillámlott a szeme, a midőn urának őszi felső kabátját
leölteni segíté.</p>
<p>– Mi lelte kendet?</p>
<p>– Engem? semmi. Hanem mikor szégyenszemre leszállítottak a
bakról, utána iramodtam a rozsdás fiákerlónak s láttam, hogy az én
méltóságos uram a Nádor-utcza végén száll le egy gyönyörűséges nagy
ház kapuja előtt.</p>
<p>– Hogyan? huszár és kémkedik!</p>
<p>– Az ilyen ispionságért nem akasztják fel az embert. Akkor,
örömömben bort hoztam a korcsmából s arra ittam: adja Isten, hogy
farsangra idehagyjuk ezt a nagy bolond várost s mutassuk meg
Csikszéknek, milyen friss menyecskét szereztünk az országgyűlés
alatt! <span class="pagenum"><a name="Page_58" id=
"Page_58">-58-</a></span></p>
<p>A kivánat nem volt rossz, de ha a góbénak több is volt szabad,
mint más cselédnek, a bárót ezen hivatlan bizalmaskodás mégis
boszantotta.</p>
<p>– Bolond kend Varjas Andoriás és az is marad. Igya meg, a mi
palaczkjában még van és menjen feküdni. <span class=
"pagenum"><a name="Page_59" id="Page_59">-59-</a></span></p>
<div class="chapter">
<h3><img src="images/ch09.png" alt="" title="" />VIII.</h3>
</div>
<p class="summary">(Aláirás egy tánczvigalomra, mely létre sem jő;
a nagy világ hiú szédelgéseibe merült uracsot megemlékeztetik a
csendes, egyszerű s boldog otthonra.)</p>
<p>Három vagy négy hét mulva, hétfőn, Dorozsmayné rendes nagyobb
elfogadási napján, az urak szivarozó szobájában ketten üldögéltek.
Arthur gróf s egy másik, kit már láthattunk itt, de csak most
nevezzük meg először: Porczogh Viktor báró.</p>
<p>– Valóban hiszed, hogy ez az erdélyi mokány fiú veszedelmes?</p>
<p>– Úgy mutatkozik. Keresztapja, a ki itt bemutatta, erősen
pártfogolja. Az özvegy részeden van, de a leány könnyen
ingadozhatik. Meg kell buktatnunk e hivatlan tolakodót.</p>
<p>– Megbuktatni! – felelé Arthur gróf. – De hogy? mert én uri
emberhez méltólag csak két eszközt ismerek: pénz és párbaj.</p>
<p>– A párbajt vessük ki számításunkból. Mi nem verekszünk, hogy
pedig egy vívómestert béreljünk fel, a ki belekössön, ez rút,
piszkos dolog.</p>
<p>– Marad a pénz.</p>
<p>– Igen a pénz. Századunkban legkényelmesebb mód, pénz dolgában
tönkre tenni ellenségünket. Jelen esetben még sokat sem kell
koczkáztatnunk, mert a báró nevetségesen szegény. Kérdezősködtem
erdélyi ismerőseimtől, minő faj ez a Gencsy báróság? Azt felelték:
idősb Gencsy Pál télen báránybőr ködmönben jár vadászni, de csak
pecsenyére valót lő. Nyáron leveti kabátját és ingujjban ebédel.
Állítják, három fiú, kilencz <span class="pagenum"><a name=
"Page_60" id="Page_60">-60-</a></span> leány van a háznál. Végre
ráadásul bizonyos Zsuzsi néni, a kinek kezében a kormány rúdja
fekszik.</p>
<p>– Pompás család. És valóban bárók?</p>
<p>– E tekintetben nincs kétség.</p>
<p>– Tehát pénzügyileg buktatjuk meg, – nevetett Arthur gróf. –
Parbleu! nem messze kell mennünk, ha példát akarunk keresni.</p>
<p>– Tervem van. Tisztességes és rangunkhoz méltó. Bele másztatjuk,
s egy pár hónap mulva biróilag lefoglalják képviselői napidíját. Az
ilyen ember aztán végkép lehetetlen minden lányos háznál.</p>
<p>– Hogy viszed bele?</p>
<p>– Mindjárt meglátod. Menj a leánykák szobájába; szólítsd meg a
bárót s hívd ide egy bizalmas szóra.</p>
<p>E küldetés semmi nehézséggel sem járt s nehány percz mulva
Arthur gróf karöltve vezeti be a fiatal bárót.</p>
<p>– Ülj le, – mondá neki. – Ez itt Porczogh Viktor báró, legjobb
barátom, s beszédünk lesz veled.</p>
<p>Porczogh báró papirlapot nyitott ki, mely hasonlított azon
aláirási ívekhez, mikkel a pesti embert úton-útszélen üldözik.</p>
<p>Pál báró zavartan és bizalmatlanul nézett. Eddig Arthur gróf nem
tegezte őt. Ha találkozott vele a lefolyt héten a Nádor-utczai
háznál vagy nem szólott hozzá, vagy úgy beszélt, hogy az «ön» vagy
«te» megszólítást kikerülte. Tud így a magyar ember beszélni, ha
akar.</p>
<p>– Ime, – kezdé Porczogh báró. – Aláirási ív olyan válogatott és
«comme il faut» tánczvigalomra, a milyen még nem volt. Húszan
vagyunk és 200 meghívójegynél többet ki nem adunk. Megmutatjuk
Pestnek, kik vagyunk? és hányan vagyunk? A ki ide bejut, az szemen
szedett crème, a ki kimarad, örökre a második osztályba sülyed.
Természetes, hogy Dorozsmayné ő nagyságát ki nem hagyhatjuk. Benne
lesz a főrendiház színe, holmi főispánság vagy miniszterség ide nem
elég ajánlólevél. Lásd 19-en már aláírtuk, a 20-dik hely számodra
van hagyva. <span class="pagenum"><a name="Page_61" id=
"Page_61">-61-</a></span></p>
<p>– Értem, 19 egy hián 20.</p>
<p>– Vigyen el az ördög közmondásoddal. Lásd, mi ragad rád, ha
azzal a csizmadia-czéhmesterrel, Bogárdy Zoltánnal
kompanistáskodol. Itt a helyed, írd alá.</p>
<p>– Igen szívesen s köszönöm, hogy ki nem feledtetek.
Természetesen ismernem kell azon összeget, a mire kötelezem
magamat.</p>
<p>– Az összeg itt nem határoz. Párisból hozatunk szakácsot,
Nápolyból czukrászt, Londonból cselédséget. Minden költség pontosan
előre kiszámítva; egy részvény ára pedig potomság 1200 forint.</p>
<p>– Hogyan? 1200 forint? Sajnálom barátom, ez változtat a dolgon.
Ez oly összeg nekem, minőt én eddig egy lélegzetre soha ki nem
mondtam.</p>
<p>– Csak nem utasítod vissza e kitüntetést? Ki akarnád magadat
zárni a legfelsőbb osztályból?</p>
<p>– Oh a mi a megtiszteltetést illeti, nem vagyok érzéketlen
iránta, de ezen összeg fölülmulja erőmet.</p>
<p>– Soha ilyet, – kiálta föl Arthur gróf. – Van-e ára annak, hogy
az ország első gentleman-jei közé számíttassunk? Azt hiszed, nem
kapunk Pesten tízszer ennyi embert, a ki ha csak pénzről volna szó,
10,000 forintot is fizetne, csak velünk tánczolhasson?</p>
<p>– Legkevésbbé sem kétkedem. Én azonban képviselői díjamból élek
s csak rendkívüli kiadásaimra kaptam otthon 500 forintot.</p>
<p>– Ha csak ez a baj, szerzünk mi neked embert, a ki annyit ad
kölcsön, mennyit parancsolsz.</p>
<p>– Becsületemre fogadtam fel, hogy adósságot nem csinálok.</p>
<p>– Oh özönvíz előtti ember, – nevetett Porczogh báró. – Ez még
nem tudja, hogy három dologban nincs becsületszó: primo: hogy többé
nem kártyázunk; secundo: bizonyos szoknya után nem futkosunk;
tertio: soha váltót alá nem irunk. Benne van ez minden kifogástalan
dandy codex-ében. Hanc veniam damus petimusque vicissim.</p>
<p>– Ne kisértsetek; nincs pénzem. <span class="pagenum"><a name=
"Page_62" id="Page_62">-62-</a></span></p>
<p>– Ez nem mentség, – felelt Arthur gróf. – Holnap hozzád küldöm
udvari zsidómat, Kohn Fülöp urat, a kinek azon gyengéje van, hogy
mentől többet parancsolsz, annál készebb és alázatosabb.</p>
<p>– Nem kétkedem Kohn Fülöp úr előzékenységében; de majd másként
beszélne, ha a lejárati napon nem fizethetnék.</p>
<p>– Micsoda? más hangon? Látom, sejtelmed sincs róla, ki ez a Kohn
Fülöp? Olyan sajátszerű ficzkó, hogyha a lejárati napon fizetni is
akarnál, térden csúszva kér, hogy könyörülj rajta és
prolongálj.</p>
<p>– Elhiszem, jó kamat fejében.</p>
<p>– Kamat? Barátom, ez oly aljas szó, melyet született úr soha
ajkára sem vesz. Jól gondold meg, mit teszesz: mert nem tudom, minő
figurát játszhatol aztán itt, a Dorozsmayné házánál, ha elmondják
rólad, hogy fösvénységből kizártad magad ez előkelők társaságából.
Ez a borzasztóan millionaire kisasszony nem értené, hogy jár valaki
a házhoz, s pénzkérdés miatt lemond azon élvezetről, hogy
tánczoljon vele.</p>
<p>Pál báró el volt határozva, hogy az ívet semmi áron alá nem írja
s csak arról gondolkodott, hogy illendő módot találjon a
menekvésre.</p>
<p>Ekkor azonban megtoppan a háta mögött egy pár recsegős csizma s
Bogárdy Zoltánt látja közeledni, a ki téntába mártott tollat hoz és
mondja:</p>
<p>– Patvarba az ilyen félénk gyerkőczczel; itt a toll, írd
alá.</p>
<p>– Hogyan? te is kisértesz?</p>
<p>– Ird alá; a többit pedig bizd rám.</p>
<p>De mily csodálatos változás? Arthur gróf és barátja, egyszerre
mintha kicserélték volna őket, oly természetesnek találták, hogy a
kinek nincs pénze, nem kötelezheti magát. De Bogárdy Zoltán annál
kevésbbé tágított. Karon ragadta fiatal barátját, az asztalhoz
vezeté s az ívet aláiratá vele.</p>
<p>Szegény Pál báró most már egészen elveszté szeme fényét; csak
azt tudta: asztal mellett ül, perczeg valami <span class=
"pagenum"><a name="Page_63" id="Page_63">-63-</a></span> a kezében
s végre ott feketéllett a fehéren: b. Gencsy Pál s. k.</p>
<p>– Amazok átvették az ívet; hideg köszönetet mormogtak, s minden
jó kedvüket elvesztve, visszatértek a társalkodási szobákba.</p>
<p>Ekkor felkelt székéről az ifjú s megragadva barátja kezét,
mondá:</p>
<p>– Zoltán! el vagyok veszve!</p>
<p>– Ezerkétszáz forintért?</p>
<p>– Nagy összeg ez nekem.</p>
<p>– Igen, ha Kohn Fülöp adná. Holnap eljönne hozzád. Már tudná,
hogy aláírtad az ívet s diktálná a föltételeket. 1200 forintért
2000 forint egy hónapi határidőre! A második hónap végén 4000
forint, s biróilag lefoglaltatná képviselői napidíjadat. De ne
gondolj ezzel. Nem láttad, mily hosszú orral kotródtak el innen?
Mihelyt nem sikerült téged Kohn Fülöp körmei közé játszani, nem
gondolnak többé tánczvigalmukkal sem. Száz ürügyet találnak a
visszavonulásra. Azt mondják, jókor van még s nincs együtt a
társaság. Egymásután kitörlik a neveket s a lapot széttépik.</p>
<p>– És ha nem tépnék?</p>
<p>– Akkor fizetsz; de nem Kohn Fülöp, hanem én leszek
bankárod.</p>
<p>– Zsuzsi néni exkommunikál.</p>
<p>– Gyerek! azt mondom neked, ne félj, míg engem látsz. Azonban
eltelt az idő, oszolnak a vendégek, menjünk szép csendesen mi is
haza.</p>
<p>Otthon az ifjú bárót kellemes meglepetés érte. Levél érkezett
hazulról s a vastag lúdtollal, jól ismert vonásokkal irott czímről
látta, hogy Zsuzsi néninek akadtak fontos közleni valói. Élénk
kiváncsisággal törte fel tehát a pecsétet és olvasni kezdett.</p>
<div class="blockquot">
<p class="right">«Gencs, nov. 20.</p>
<p>Kedves fiam, Pál! Még nem kaptam leveledet s az csúnya volna
tőled, ha nem tudnám, mennyi dolgod van az országgyűlésen? Mi pedig
reggelinél, ebédnél, uzsoránál, vacsoránál mindig rólad beszélünk,
<span class="pagenum"><a name="Page_64" id=
"Page_64">-64-</a></span> miként tüntetted ki magad az ülésekben s
miként veszed hasznát a sok iskolának, a mit kitanultál s a mi
annyi költségünkbe került.</p>
<p>A lányok egésségesek. Klárit a küküllői alispán megkérte. Özvegy
ember, nem nagyon sok gyermeke van s az idén erdejében annyi makk
termett, hogy 1500 forintot kapott a brassói hentesektől.
Képzelheted, hogy a fényes ajánlatot örömmel fogadtuk.</p>
<p>A dió s aszalt szilva, a mit holmid közé dugtam, úgy-e jól
esett? Csak ropogtasd Zsuzsi nénéd ajándékát, legalább van otthon
vacsorád s nem kényszerülsz a drága és utálatos vendéglőkbe menni.
Ha fehérruhád kilyukad, vagy elrongyolódik, küld haza, kifoltozzuk.
Lelkére kötöttem Varjas Andoriásnak, hogy ingeden mindig gomb
legyen. Van czérnája fehér és fekete. A fejős tehenek most rosszul
tejelnek, de szép agarad a Rabló visszakerült kóborlásaiból s a
lányok olyan jól tartják, mintha magad volnál. Jolán húgod gyapot
paplant köt számodra, de Pál napra nem lesz kész. Még csak 16
koczka van, pedig 178 kell.</p>
<p>Most a szebeni kék virágos tányérokról eszünk; kiméljük az új
service-t, mert a cselédek nagyon törik. A len olyan vastag az
idén, hogy csak törölközőket szőhet belőle a takács, de a kertben
annyi a hernyótojás az almafán, hogy nem győzzük pusztítani.</p>
<p>Tegnap itt voltak Marialakyék. Keresztlányom Zsuzsika megnőtt
mint a lödéczi lajtorja. Már nem jár sem rövid ruhában, sem fodros
nadrágban, de rossz kedve volt, mert szorította az új czipője.
Igazán szép leány s miután egyetlen gyermek és szép puszta néz rá,
soha se feledd, hogy őt néztem ki neked feleségül.</p>
<p>Apád szüretkor meghűtötte magát s nagyon köhögött. De főztem
neki árvacsalán, utilapú és cziczkafarkból czukros bonbonokat,
azóta jobban van. Csak ne színá mindig azt a borzasztó erős
bethlen-szentmiklósi dohányt! <span class="pagenum"><a name=
"Page_65" id="Page_65">-65-</a></span></p>
<p>Úgy-e nehéz munka a haza javára gyűléseket tartani? De ne
szavazz valami új adóra, mert a régiekben is fülig úszunk. Azt
azonban nem bánnám, ha vasutat indítványoznál Csikszeredától
Gencsig, mert igen nehéz innen külön kocsit küldeni, ha só,
riskása, sáfrány kell a házhoz. Küldök jó reczeptet, melylyel
szennyes kesztyűidet kimoshatod, de mielőtt hordanád, akaszd ki
kötélre a folyosón, mert eleinte förtelmes büdös szaga van.</p>
<p>A majorosné hat cziczája, mihelyt megnő, muffot csináltatunk
bőréből a két kis leánynak; de a szolgabiró, a kit tavaly
választottak, gyönyörű szép zongorát vett a feleségének. Bele is
került neki a hozatallal együtt 37 forintjába!</p>
<p>Hordatjuk a «Marosvásárhelyi közlöny»-t. Félre rakom a számokat,
hogy ha nyáron haza jösz, olvashasd. Borzasztó benne, mint vágták
le a tolvajok a gelenczei zsidónak a fülét, de mikor erre járt a
miniszter, a mi tiszteletesünk olyan szép köszöntő verset írt
hozzá, hogy az itteni iskolás gyerekeknek könyv nélkül meg kellett
tanulni.</p>
<p>Édes Pál fiam! ne nagyon nézegesd te azokat a pesti selyem ruhás
fehérnépeket. Lám innen egy fiatal Mikes addig sétálgatott a
promenádon egy selyem ruhás fekete fátyolos uri nővel, kiről azt
gondolta grófné, pedig a theatromban játszik amolyan nyelves
szobalányokat. Jobb lesz tehát, ha gyűlés után haza mégysz, hozatsz
Varjas Andoriással ebédet, este pedig fél kilenczkor imádkozol és
lefekszel, mert a hiábavaló csavargás minden gonosznak kútforrása.
Mihelyt fagy, küldök sonkát meg füstös kolbászt. Most pedig bezárom
soraimat és az én Istenem oltalmába ajánlja Palikáját az őt
kimondhatlanul szerető</p>
<p class="right"><i>Zsuzsi nénije.</i></p>
<p>U. I. Fel kell bontanom levelemet, mert elfeledtem megírni, el
ne hanyagold a flótázást, mert a mai világban követelik a fiatal
embertől, hogy muzsikális <span class="pagenum"><a name="Page_66"
id="Page_66">-66-</a></span> legyen. Aztán oly szép az, ha valaki
az udvarra szóló ablakban flótázik, oda lenn pedig könyhullatások
között hallgatják. Aztán meg ha francziául tudsz is, nem árt, ha
néha a német gramatikába bepillantasz.</p>
<p class="right"><i>Zs. n.</i>»</p>
</div>
<p>Pál báró feszült figyelemmel olvasta ezen hosszú s az idegenre
nézve érdektelen levelet. Olyan világosan meg volt írva benne: ki ő
otthon? és hozzá gondolta, mi lett itten? Közepette a főváros
zajának, midőn már-már be volt sodorva a nagy világ veszedelmeinek
örvényébe, oly megnyugtatólag hatott rá a falusi csend, boldogság
és egyszerűség.</p>
<p>Tán unalmat és boszankodást érezve, félreveté a levelet? Tán
nevetett az elfogultság és korlátoltság ily kézzelfogható
bizonyítéka fölött? Nem. Még egyszer átolvasá, s miután minden
semmiség érdekelte őt, szemébe igaz könyek lopóztak. Bajos volt
ugyan a sorokban érzékeny s könyet facsaró ömlengéseket fölfedezni.
Ő azonban minden betűből csak azt olvasta, hogy a kiket otthon
hagyott, végtelenül szeretik őt, s meggyőződve vannak, hogy a mit
hazulról hall, hittel és szent érdekkel fogja olvasni, elkezdve a
majorosné hat cziczájától a szolgabiróné remek zongorájáig.</p>
<p>A naiv hit, ezen minden kétkedést kizáró bizalom és ártatlan
föltevés gyüleszté szemébe a könyeket. Egy egészen más csalárd
világból tekintett vissza az elhagyott atyai házra, az ott
fölmerült köznapiságokra, s mégis tapasztalnia kellett, hogy
egyedül ama távol otthon azon szent hajlék, melyhez tartozik, s a
hova ezer csalódások után is mindenkor mint biztos révbe vissza is
térhet.</p>
<p>Eszébe sem jutott, hogy még ma nem is vacsorált, s hogy erejét
felülmuló pénzbeli kötelezettséget vállalt, hanem lefeküdt és aludt
világos virradtig. <span class="pagenum"><a name="Page_67" id=
"Page_67">-67-</a></span></p>
<div class="chapter">
<h3><img src="images/ch10.png" alt="" title="" />IX.</h3>
</div>
<p class="summary">(Szokatlan ünnepélyes szertartással végbement
leánykérés; a roham sikert igér, de még semmi sem bizonyos.)</p>
<p>Nincs Budapesten szebb, uriasabb, tisztább, vidámabb és
barátságosabb lakás, mint a József-tér. A Dunapart csak téli
szállás, mert nyáron a nyugatra hajló nap forró katlanná fűti a
szobákat, még a fal s a bútor is megmelegszik. Itt pedig üde levegő
ömlik be a térről s az ablakról letekinteni, annyi, mint a
művészileg gondozott virág- és bokorültetvények színét, zamatját és
frisseségét folytonosan élvezni.</p>
<p>Ily házban tartá uri residentiáját özvegy Bendeffy Károly
grófné, kit már láttunk a Dorozsmay-háznál. Ő volt azon
leereszkedő, a ki helyet foglalt a pamlagon, olyan házban, a hol a
látogatókat be sem jelentik.</p>
<p>Mert hiába! vagyoni tekintetben erősen kezdtek a grófi koronának
ágai bomladozni s Bogárdy Zoltán ez egyszer nem túlzott, a midőn az
általános árverés közeledtére példálózgatott. Tehát a Nádor-utczai
házban őrzött négy millió igen alkalmas eszköz lett volna
kimenekülni azon nyomasztó adósságból, miket Arthur grófnak korábbi
s az utóbbi három év alatt újra megkettőzött pazarlásai, a
kamat-kamatjainak felhalmazódása, fenyegető arányban
felszaporítottak.</p>
<p>Reggel féltizenkét órára járt az idő, tehát Arthur gróf
remélheté, hogy anyja, legalább fia számára, már látható állapotban
lesz.</p>
<p>Leküldé tehát komornyikját az első emeletre. Ez kérdést tett a
szobaleánynál, ez felkeresé a komornát, <span class=
"pagenum"><a name="Page_68" id="Page_68">-68-</a></span> a ki aztán
a grófné legbensőbb szentélyéből meghozá a szót, hogy a méltóságos
grófné az ifjú grófot szívesen látja.</p>
<p>Ezen vett engedély alapján csakhamar belépett Arthur gróf a
grófné kisebb elfogadó-szobájába, s anyját reggeli pongyolában
találta, kedvencz karszékében, a midőn épen új czigarettre
gyújtott.</p>
<p>– Mamám, – kezdé az ifjú gróf közvetlenül a tiszteletteljes
kézcsók után. – A mit Porczogh báró érdekemben kitalált, nem
sikerült. Az a vad báró nem akart beugrani a verembe; később
közbejött a mi örökös guignon-unk, kit te monsieur Pockharti-nak
nevezesz, ennek jött kedve pénzt kölcsönözni barátjának, s így
tervünk füstbe ment. Kohn Fülöp megmenekedett a legrosszabb
üzlettől, mihez életében fogott, mi pedig az aláirási ívet közös
megegyezéssel széttéptük.</p>
<p>– És most?</p>
<p>– Én állok elé új tervvel. Sikerül, vagy végkép megbuktam.</p>
<p>– Nekem is lesz szerepem benne?</p>
<p>– Ha oly szíves volnál és elvállalnád, saját elnökséged és anyai
auctoritásod zászlója alatt.</p>
<p>– Semmit sem igérek, míg nem tudom, miről van szó? Azt akarod,
nagy pompával, mint boldog anya menjek a Nádor-utczába, rohanjam
meg a kis kövér ténsasszonyt, s megkérjem számodra a négy
milliót?</p>
<p>– Mamám, te szívemben olvastál. De, hogy még nagyobb szelet
csináljunk, menj oda fényes assistentiával. Szólíts föl valakit
barátnéid közül: mentül menydörgőbben aristokratikus lesz neve,
annál többet igér. Talán jó volna meghívni nagysaárfeöldi
Saárfeöldi Lukréczia grófnét, tán megteszi e szívességet.</p>
<p>– Valószinűleg. Sőt fölteszem róla, hogy gúnyból és megvetésből
az alsóbb osztályok iránt, azon tréfát követi el, hogy családi
brillantjait is magára rakja. És a másik?</p>
<p>– Louise.</p>
<p>– Melyik Louise? Burghammer herczegnő? <span class=
"pagenum"><a name="Page_69" id="Page_69">-69-</a></span></p>
<p>– Igen, és miért ne?</p>
<p>– Ha gondolod, hogy szívesen jő, akkor meglesz a teljes
háromság. Itt van most a herczegnő Pesten?</p>
<p>– Ha az udvar Budán, vagy Gödöllőn időz, az osztrák delegatió
pedig az akadémia palotájában ülésez, Burghammer herczeg és neje
nem hiányozhatnak.</p>
<p>– Szép, hogy az én fiam így érti a politika követelményeit. Más
közvetlenebb forrásból nem tudod, hogy a herczegnő csakugyan itt
van?</p>
<p>– Mamám, te benned a szent inquisitio legfogasabb procuratora
veszett el! Nem elég, ha igérem, hogy eljő, szívesen jő és
segítségünkre lesz?</p>
<p>– Csak azért szóltam, mert mi asszonyok bizonyos dolgokban
másként vélekedünk, mint a férfiak. Ezelőtt három évvel nagyon
udvaroltál a herczegnőnek s kevésbe múlt, hogy bele nem házasodtál
Bogfalvába. Azt is tudom, hogy Louise csak szerelmi csalódásból
ment férjhez a 68 éves herczeghez s megütötte fülemet, hogy régi
imádottadat itt és Bécsben is meg-meglátogattad.</p>
<p>– Mamám…</p>
<p>– Ne félj, nem teszek indiskret kérdést. De nem találod merész
föltevésnek, hogy az egykor hűtlenül elhagyott Louise mai napon
mellém mint statista szegődjék azért, hogy egykori udvarlóját
pénzházasságra segítse?</p>
<p>– Mamám…</p>
<p>– Asszonyi észnek mindig veszedelmes járása van. Hátha azt várja
tőled, hogy tűrj békével addig, míg ő herczegségét a «vértolulás az
agy felé» másuva szólítja, s az özvegy azon helyzetbe jő, hogy
némely elfeledett dolgokat feleleveníthet?</p>
<p>– Kérlek, mamám, hidd el nekem, Louise bölcs asszony; igen jól
ismeri a nagy világ folyását s nem lázad fel, ha adósságtisztázási
szempontból házasodni akarok.</p>
<p>– Legyen. Megegyeztünk.</p>
<p>– Nem tehetek egyebet. Várni a herczeg halálára, <span class=
"pagenum"><a name="Page_70" id="Page_70">-70-</a></span> annyi,
mint remélni, hogy hitelezőnk életunottságból agyonlövi magát. A
herczeg öreg s ha télen beteges is, nyáron visszafürdi magát
Gasteinban. Aztán ki tudja, mi lesz végrendeletében? s ezen
kételyem elhatározó.</p>
<p>– Értelek; egy kicsit szerelmes is vagy abba a félpolgár
leányba?</p>
<p>– Először úgy fogtam fel a vállalatot, mint üzletet, mint
előnyös pénzügyi operatiot. Később megdöbbenve vettem észre, hogy
tervemből «caprice» lett, most már forma szerint szerelmes vagyok
az aranyos pipiskébe.</p>
<p>– Persze, hogy szép is a gyermek. Ez néha a legsiralmasabb
mesalliancet is kimenti.</p>
<p>– Ne nevess ki mamám, mert oly szép e leány, minő csak te
lehettél a magad idejében.</p>
<p>– Oh engem az ily köznapi bókokkal el nem tántorítasz. Mert ha
te engem csak pénzügyi agentiával bízasz meg, anyai kötelességem
segítségedre lenni. Ha megbukom, oly szerencsétlenség, mely már
államokon és császárságokon is megesett. De már az minden bevett
szokást felforgató reform, ha az anyának kell a szerelembe esett
fiú dolgát támogatni. Othello és Romeo a dolog ezen részét
magánúton hozták tisztába.</p>
<p>– Imádott szellemdús mamám, te csak szójátékkal küzdesz ellenem.
Mint családanya csak a pénzkérdésre tekintesz, az ügy regényes
oldalát pedig kizárólag rám hárítod.</p>
<p>– Félek, hogy szerelmi pörödben nem jó rendet tartasz. Még nem
nyerted meg ügyedet az első forumon, a leány előtt s már is
appellálsz a legfelsőbb törvényszékre, a szülőkre.</p>
<p>– Milyen jól ismeri az én mamám a pörrendtartás szabályait.</p>
<p>– A gyakorlat, fiam, – felelt sóhajjal a grófné. – Ismerek
valakit, a kinek ügyeit néha tanulmányoznom kellett. A legfőbb
akadály, véleményem szerint, az a bizonyos Bogárdy.</p>
<p>– Mondd anyám, Pockharti, oly jól áll neked, ha a zsíros magyar
nevet uri hölgyhöz méltókép ejted ki.</p>
<div class="figcenter" style="width: 342px;"><a href=
"images/i005hq.jpg"><img src="images/i005.jpg" alt=
"– Először úgy fogtam fel a vállalatot." title=
"– Először úgy fogtam fel a vállalatot." /></a>
<p class="caption">– Először úgy fogtam fel a vállalatot.</p>
</div>
<p><span class="pagenum"><a name="Page_71" id=
"Page_71">-71-</a></span></p>
<p>– Azt mondják, ezen embernek elhatározó befolyása van. Még azt
is suttogják, hogy az özvegy kezére áhítozik.</p>
<p>– Ezt eddig nem hallottam s nem is hiszem.</p>
<p>– A hír meggondolást követel, mert ez esetben a négy milliónak
fele veszendőbe megy.</p>
<p>– Mindez a házassági szerződés kötésének pillanatára marad.
Ügyvédünk szemes ember, s tőlem is kap utasítást. Tehát számítok
rád. Ma este?</p>
<p>– Ily sietve?</p>
<p>– Annál hamarabb esünk át rajta. Írj nagysaárfeöldy Saárfeöldy
Lukréczia grófnénak, én pedig megyek Louise herczegnő lakására.
Burghammer úr ezen órában az osztrák delegatióban szavazza a közös
budgetet s neje bátrabban adhat audientiát. Kérlek, tartsd meg
pontosan a hat órát. Ilyenkor a leányok a szomszéd szobában
szimfoniáznak. Jöjjetek egyszerre, külön kocsikon, galonnirozott
cselédséggel s ha Dorozsmayné asszonyom ő nagysága ennyi fény és
dicsőség láttára lábaidhoz nem rogy, akkor egy paránya sincs benne
az emberi gyengeségnek.</p>
<p>És csakugyan minden így történt.</p>
<p>Mert tény, hogy az előkelő osztálynak bizonyos része tökéletesen
meg van győződve, csak egész nagyságában kell magát mutatnia s a
középsorsúak föltétlenül meghódolnak.</p>
<p>Tehát este pontban hat órakor szokatlan mozgalom támad a
Dorozsmay-ház udvarában s a kapu alatt. Grófnék látogatása ugyan
szokott tünemény volt itt, de minden feltünés nélkül jöttek-mentek.
Most azonban díszhintó, paszománttal rakott cselédség, uszályos
ruha, teljes toilette, mintha az udvarhoz mennének estélyre.</p>
<p>Bogárdy Zoltán, a ki a háziasszonynyal még egyedül volt, az
ablakból nézte a szörnyű maskarádát. Esztike és barátnéi szokott
szobájukban mulatoztak. Arthur gróf itt volt korábban, de ekkor már
eltávozott.</p>
<p>Beléptek s Bendeffy grófné szertartásos meghajlással közeledett
a háziasszonyhoz, s bemutatá kisérőit. <span class=
"pagenum"><a name="Page_72" id="Page_72">-72-</a></span></p>
<p>– Barátném Saárfeöldi Lukréczia grófné.</p>
<p>Azután a másikat.</p>
<p>– Barátném Louise, Burghammer herczegnő, a kit ön asszonyom,
mint Hohenmark herczegkisasszonyt, korábbi időkből ismert.</p>
<p>Nem tagadjuk, hogy az egykori kisvárosi menyecske, később
vagyonos, mai napon dúsgazdag özvegy, a legnagyobb zavarba jött.
Alig tudott nehány régen betanult szólásformához jutni, rettegvén,
hogyha nem is ügyetlen, de ily ünnepélyes alkalommal a nagy világ
köreiben meg nem szokott nyilatkozatot tehet.</p>
<p>Jól tudta ezt Bendeffy grófné s azért mentől kevésbbé engedé a
ház asszonyát szóhoz jutni. Mindig ő beszélt, barátnéit
közbeszólásra ösztönözé s úgy tette föl a kérdéseket, hogy könnyű
volt azokra egyenesen igen-nel, vagy nem-mel felelni.</p>
<p>Mindez nehány perczig tartott, s akkor özvegy Bendeffy Károlyné
a legünnepélyesebb s legméltóságosabb hangon így szólott:</p>
<p>– Asszonyom, kedves barátném! Ezúttal mint családanya
tiszteletteljes kéréssel jövök. Kedvelt és egyetlen fiam, Arthur
gróf nem járhatott e nemes és barátságos házhoz oly gyakran a
nélkül, hogy szívében a legmelegebb rokonszenv ne ébredjen, önnek
erényben és szépségben tündöklő leánya, Esztike kisasszony iránt.
Azon esetre tehát, ha ajánlatunk hasonló rokonszenves viszonzásra
találna, bátorkodom fiam, Arthur gróf számára Esztike kisasszony
kezét tisztelettel, szeretettel és anyai érzelmeimmel, ünnepélyesen
megkérni.</p>
<p>Dorozsmayné nem tagadta, később is önként megvallotta, hogy ezen
ajánlat hallatára örvendetes meglepetést érzett anyai keblében.</p>
<p>Felelni akart, de hang sem szállhatott ajkára, érzette, hogy
szemébe könyek gyülekeznek.</p>
<p>Nem kellett egyéb a grófnénak. Úgy tekintette ezt, mint boldog
igent, hévvel ragadá karjaiba a leendő örömanyát és saját
művészileg himzett és fölcsipkézett <span class="pagenum"><a name=
"Page_73" id="Page_73">-73-</a></span> kendőjével törlötte le a sós
nedvet, melynek nehány csöppje épen annyi millió forintot ér.</p>
<p>Louise herczegnőnek erőltetésébe került, hogy ne nevessen.
Szerencsére mosolyognia kellett és ajkainak ezen vonásai alá a
gúnyt is elrejtheté. Soha nem látott komédia volt ez, hogy egy
anya, két más fölpiperézett és fölbrillantozott úrnővel leánykérőbe
jőjjön.</p>
<p>E pillanatban vették észre, hogy a szoba másik oldalán, a
kandalló előtt, tanúja is volt valaki a jelenetnek.</p>
<p>Ezen tanú most előlépett. Ő volt vitézlő Bogárdy Zoltán s a
grófné megrettenve nézett a közeledőre, vélvén, hogy most minden
ismét összedől, a mit a meglepetés hatalma által fölépíteni
sikerült.</p>
<p>De egészen más váratlan esemény következett. Bogárdy Zoltán oly
tiszteletteljesen hajtá meg magát, mint soha azelőtt és mondá:</p>
<p>– Engedd meg kedves húgom, hogy én, mint boldogult férjednek
legrégibb barátja, legelső legyek, a ki neked e nagy
megtiszteltetés folytán, őszinte szívből szerencsét kivánok. Adja
Isten, hogy a mit e földön emberek határoztak, ott fönn a magasban
is megkötve és megáldva legyen.</p>
<p>A grófnék bámulva, de kellemesen meglepetve néztek az emberre.
Bendeffyné szemében a teljes győzelem szikrája ragyogott fel, mint
a ki legfélelmesebb ellenségén vett diadalt. Saárfeöldy Lukréczia
grófné azonban, a ki nem ismerte Bogárdy Zoltán befolyását a
háznál, csak vállat vont s gondolá, hogy ily felköszöntő inkább
paraszt, vagy a mi ezzel egyértelmű, köznemes lakodalomban járná
meg legjobban.</p>
<p>Ezzel egyszersmind az idejövetel czélja teljesen elérve lévén, a
két grófné és herczegnő a ház asszonyát szeretetteljesen
megcsókolván, igen kimért urias hajlongások között eltávozának.</p>
<p>Künn a lépcsőn Bendeffy grófné szétnézett a kisérő cselédségen s
azután franczia nyelvre fordítván beszédét, most már szabad
lélegzettel mondá:</p>
<p>– Kedvesim, ez pompás jelenet volt a «Bourgeois-Gentilhomme»
<span class="pagenum"><a name="Page_74" id=
"Page_74">-74-</a></span> vígjátékból. Szegény Dorozsmayné egészen
oda volt. Még azt a vérengző tigrist, Pockharti uramat is
agyonbűvöltük. Remélem, nem marad el jutalma. Azt mondják
képviselő? tehát olyan fa, a miből mindent lehet faragni, még
egyszerre miniszter is lehet belőle. De igérem, ha van még
befolyásom ezen országban, hogy fiam lakodalma után két hét mulva
kinevezik valahová főispánnak.</p>
<p>– Meg is érdemli, – felelé a herczegnő. – Három vagy négyezer
forint fizetés, nagy méltóság, ülés és szavazatjog a főrendek
házában és semmi dolog hozzá.</p>
<p>Azok pedig, kik visszamaradtak, mindaddig, míg a kocsik a kapu
alól ki nem robogtak, szótlanul néztek egymásra.</p>
<p>Dorozsmayné csak most eszmélt fel, mit követett el? s felszólalt
mellében lelkiismerete, hogy leánya boldogságáról netán
elhamarkodva határozott. Azonban leírhatlan könnyebbülésére
szolgált, hogy a kinek itéletétől leginkább félt, férjének igaz
barátja, Bogárdy Zoltán, tettét helyeselni látszott.</p>
<p>– Nos, – mondá ez, – ezután csak két dolog van hátra. Először
értesíted, kedves húgom, leányodat, mily szerencse vár rá.
Másodszor, hogy bölcs házassági szerződést kössünk, a mi
alkalmasint csak az én dolgom lesz. Mindjárt holnap meglátogatom
Arthur grófot, a te jövendőbeli fiaduradat s eléje terjesztem a
szerződés pontozatait, úgy mint nekem férjed, az én elfeledhetlen
barátom élőszóval utasításba adta. Természetes, hogy ez az
élőszóval adott utasítás a törvény előtt semmi, és egyedül tőled
függ mindent helyeselni, vagy félrevetni.</p>
<p>– Oh bátyám, nem fél, hogy Esztike ellenkezni fog?</p>
<p>– Mért tenné? A vőlegény személye megjárja. Gondolom lesz 33
éves, tehát elég szép kor a házasságra. Ilyenkor a mai fiatal ember
már kitombolta magát, míg a 25 éves új házas csak esküvője után
három évvel kezd megbomlani. A Bendeffy-család kitünő, ezen réven
kis leánykánk a főváros első köreiben, sőt még az udvari
<span class="pagenum"><a name="Page_75" id=
"Page_75">-75-</a></span> estélyeken is otthon leend. Hogy a
vőlegény nyakig el van adósódva, csak azt bizonyítja, hogy semmi
sem tökéletes e gyarló világban.</p>
<p>– Gondolja Zoltán bácsi, hogy elhamarkodva adtam igéretet?</p>
<p>– Mi az az igéret? semmi.</p>
<p>– Hogyan? semmi?</p>
<p>– Minden anya csak azt igérheti, a mit adhat. Tudniillik:
beleegyezését. Ez pedig két föltételhez van kötve. Először, hogy a
leány is tiszta szívéből, minden kényszerítés nélkül igent mondjon.
Másodszor, hogy a vőlegény elfogadja azt a házassági szerződést,
melyet eléje fogunk terjeszteni. Mert tudnunk kell: a leányt
szereti-e, vagy a velejáró milliókat, miket Esztike húgom egykor
örökleni fog.</p>
<p>– Tehát ez még nem utolsó szavam volt?</p>
<p>– Megtörténhetik. <span class="pagenum"><a name="Page_76" id=
"Page_76">-76-</a></span></p>
<div class="chapter">
<h3><img src="images/ch02.png" alt="" title="" />X.</h3>
</div>
<p class="summary">(A díszruhás ünnepélyességet hasonló értékű
aprópénzzel fizetik vissza; a házassági szerződés pontozatai pedig
gondolkodóba ejtik ő méltóságát.)</p>
<p>Másnap dél felé Bogárdy Zoltán úr tükör előtt állott, pödré
bajuszát és hangosan nevetett.</p>
<p>Mert a tükör tetőtől-talpig díszmagyar ruhába öltözött hőst
mutatott, a kinek fején kalpag kócsagtollal, vállán panyóka,
oldalán kard hirdeté a ritka ünnepélyt, mely következni fog.</p>
<p>Így indult ki szobájából. Arany ugyan kevés volt rajta, egy
csatt, mely mentéjét összetartá s vékony zsinór, mely
csizmaszárainak felső körét ékíté. De ez elég volt arra, hogy a
házbeliek összefussanak. El is terjedt híre, hogy a képviselő úr
«vizit»-be megy Budára a királyhoz.</p>
<p>A kapu előtt bérkocsi várta s midőn felült, a József-tér
bizonyos számát kiáltá.</p>
<p>De még a Bendeffy grófok lakásán is zajt és bámulatot
gerjesztett ily «vitézlő rend»-nek megjelenése. Egyik azt mondta, a
főispán jött a gróf megyéjéből tisztelegni, a másik a
miniszterelnök személyét gyanítá benne. És ha a bérkocsi kételyeket
nem ébreszt, kész számára az exczellencziás titulus.</p>
<p>A rejtélyes idegen az előszobába érkezve, az ifjú gróf után
tudakozódott, s arra illő kisérettel felvezették őt a második
emeletbe.</p>
<p>Arthur gróf értesülvén, minő szertartásos látogatás fenyegeti,
először maga is megütődött. Már-már le <span class=
"pagenum"><a name="Page_77" id="Page_77">-77-</a></span> akará
vetni hálóköntösét, s a legközelebb fekvő kabát után nézett, de
aztán vállat vont, s mormogá: itthon vagyok; találjon úgy, mint
talál, még szivaromat sem hagyom félbe.</p>
<p>Ekkor belépett komornyikja, az idegennek látogatójegyével.</p>
<p>«Bogárdy Zoltán orsz. gyűl. képviselő.»</p>
<p>Hangosan felkaczagott erre, de miután udvarias ember volt ő
méltósága, elébe ment az érkezőnek a szoba ajtajáig, nagy
szívességgel fogadta s egy kicsit meg is bámulta a feltünő
ünnepélyes öltözéket.</p>
<p>– Ah Bogárdy úr? mily kellemes meglepetés. Kérem, parancsoljon
széket. Nem oda, az kényelmetlen. Ide szemközt velem. Szolgálhatok
szivarral? Itt a kés, tessék levágni a végét. Mondhatom, nem a
legrosszabb faj. Ezennel szolgálok tűzzel is.</p>
<p>– Gróf úr, – felelé a képviselő, miután leült és szivarát
meggyújtá. – Én Dorozsmayné ő nagysága megbizásából teszem
tiszteletemet. Hogy minő czímen bátorkodom alkalmatlankodni,
mindjárt megmondom. Először, mint Dorozsmay Tihamér barátja s holta
után az özvegy vagyonának végrendeletileg kinevezett gondnoka és
kezelője.</p>
<p>– Örülök, igen örvendek.</p>
<p>– Másodszor úgy állok itt, mint az özvegy bizalmi küldöttje,
vagy ha úgy tetszik, házi fiskálisa, a ki azért jött, hogy
méltóságoddal a házassági szerződés pontozataira nézve
egyezkedjen.</p>
<p>– Nagyon derék, egészen szolgálatára állok. Mindenekelőtt
megenged nekem egy kérdést?</p>
<p>– Méltóztassék parancsolni.</p>
<p>– Kissé kényes a kérdés, ha fölteszem, hogy ma reggel egyedül
csak azért indult ki lakásából, hogy engem fölkeressen?</p>
<p>– Egyenesen csak méltóságodhoz jöttem.</p>
<p>– Ha így van, beszéljünk szabadon, jó kedvvel és nem
czeremoniázva. Mert férfiak vagyunk s részemről mindig kapkodok az
alkalmon, ha valami fölött jót <span class="pagenum"><a name=
"Page_78" id="Page_78">-78-</a></span> nevethetek. Tisztelt Bogárdy
úr, mi a mennydörgős ménkü jutott önnek eszébe, hogy a midőn hozzám
jő, a ki csak olyan korhely fráter vagyok, mint a többi, így neki
öltözik, kardot köt, kalpagban és panyókában toppan be hozzám?</p>
<p>– Gróf úr, – felelé a képviselő nem nagyon őszinte
szerénységgel. – Én a régi táblabiró világban középnemes, hét
szilvafás birtokos voltam, most pedig egyszerű polgár, a ki soha
sem ismerkedhettem meg a főrendűek bevett szokásaival. De miután
tegnap láttam, hogy méltóságos grófnék s nagyméltóságú herczegnék,
ünnepélyes czélból látogatni jövén, teljes úrnői ornatusban
jelentek meg: mellőzhetlen kötelességemnek tekintettem követni az
adott példát, s ezer bocsánatot kérek, ha hibát követtem el.</p>
<p>– Ah, ez nagyon derék, – kiáltá Arthur gróf s hévvel rázogatá
meg látogatójának mindkét kezét. – Becsületemre, ez jó ötlet
volt.</p>
<p>– Hogyan? ötlet?</p>
<p>– Oh kérem, ne csináljon ily ártatlan képet. Ön tökéletes kópé,
Bogárdy uram, s a legpompásabban visszatréfál bennünket. Mi vagyunk
a vétkesek s csak köszönettel tartozunk, ha súlyosabb büntetéstől
megmenekedhetünk. Ön lovagias ember, mert nem anyámon, nem
kilenczágú koronás barátnéin vesz bosszút, hanem egyszerűen engem
fizet ki hasonló értékű aprópénzzel a tegnapi komédiákért! No lám,
már ön is nevet. Mert nincs is annál kellemesebb jelenet, mint
mikor két jó madár egymásra ismer s mindkettő elérti a tréfát.</p>
<p>– Gróf úr…</p>
<p>– Hagyjuk ezt a pokolba. De most már csak leveti azt a panyókát
e pogányul befűtött szobában? Ide a karddal, hadd csapjam félre
valamelyik szögletbe s aztán kezdjünk dolgainkhoz.</p>
<p>– Ha úgy tetszik, engedelmeskedem.</p>
<p>Ezzel megszabadult fölösleges öltözékétől és zsebéből egy
összehajtott papirlapot keresett elé. <span class=
"pagenum"><a name="Page_79" id="Page_79">-79-</a></span></p>
<p>– Kissé félek, – jegyzé meg a gróf. – Legalább nem merem
remélni, hogy ön a szerződés föltételeinek fogalmazásában nagyon
részrehajló lett volna irányomban.</p>
<p>– Úgy van, gróf úr; nekem mint megbizottnak főleg a menyasszony
érdekeit kellett szem előtt tartanom.</p>
<p>– Parbleu! mint vőlegény csak nem lehetek ellenfele
menyasszonyomnak!</p>
<p>– A menyasszonynak, a jövendőbeli nőnek semmi esetre sem. Ámde
ezenkívül még két tényező szerepel. Először az özvegy. Másodszor az
elhunyt atya végrendeletének, azonkívül a beteg halálos ágyán
kijelentett óhajtásainak végrehajtója.</p>
<p>– És ez ön?</p>
<p>– Szolgálatára.</p>
<p>– Én mindig úgy hallottam, hogy Dorozsmay Tihamér rövid, de igen
szabatos végrendeletet írt, melyben egyszerűen és kizárólag minden
ingó és ingatlan vagyonát, mint tökéletesen szabad tulajdont,
szeretett nejére hagyta.</p>
<p>– Így van, szóról-szóra. De ezenkívül a betegágyban, éltének
utolsó napjaiban, már a halál közeledtével bizonyos óhajtásokat
fejezett ki. Részint csak neje előtt, részint midőn én s egy másik
barátja, egy pap, a ki most kanonok, jelen voltunk. Nekünk pedig
ezen óhajtásokat nem szabad figyelmünkön kívül hagyni.</p>
<p>– Drága Bogárdy úr, ön mint ügyvéd s mint törvényhozó, jól
tudja, hogy az ily óhajtások, ha minden törvényes kellékekkel
ellátott írott végrendelet létezik, semmi kötelező erővel sem
birnak.</p>
<p>– Kivéve egy esetet.</p>
<p>– S az volna?</p>
<p>– Ha az özvegy, a vagyon szabad és független tulajdonosa, férje
puszta óhajtásait is szentül megtartani elhatározta.</p>
<p>– Ah, így? igaza van, ez egészen más. Mindenekelőtt egy kérdést.
Nem önérdekből beszélek, inkább csak kiváncsiságból. Igaz-e, hogy
Dorozsmayné asszony <span class="pagenum"><a name="Page_80" id=
"Page_80">-80-</a></span> ő nagyságának vagyona körülbelül négy
millióra rúghat?</p>
<p>– Gróf úr, ebben semmi titkolni való sincs. A férj halálakor
négy miliót tett az érték. Azóta a józan háztartás, a jó papiroknak
a börzén eszközlött eladása, s bizonyos birtoknak megvásárlása
által mai napon e vagyon tökéletesen megüti az öt milliót.</p>
<p>– Ah? öt milliót? nagy pénz ez a mai szűk világban.</p>
<p>– Igen, úgy mondják, a mai szűk világban, holott mióta
történetet írnak, annyi tőke, kincs és gazdagság soha össze nem
volt gyűjtve a világon, mint napjainkban.</p>
<p>– Már tudniillik a kik egybegyűjték, – nevetett Arthur gróf. –
Kérem, tessék folytatni.</p>
<p>– Tehát az özvegy annyit költhet jövedelméből, mennyi neki
tetszik, sőt a tőkét is megtámadhatja. Ezért vagyunk mi itt, hogy
őrködjünk, én és a kanonok bácsi.</p>
<p>– Gondolja ön, hogy e felügyelet nélkül az özvegy a tőkéhez is
nyúlna?</p>
<p>– Ezt soha meg sem kisérlette. Díszes háztartása van ugyan, de
még eddig mindig maradt a jövedelemből fölöslegünk, a mit
tőkésítenünk lehetett.</p>
<p>– És a leány? Esztike kisasszony?</p>
<p>– Az földhözragadt szegény, annak egyetlenegy krajczárja sincs;
kivévén, a mit az anyja ád neki.</p>
<p>– Ah, ez érdekes, ez nevezetes.</p>
<p>– Azonban, mint természetes és önként érthető, annak idejében
anyjának egyedüli örököse lesz.</p>
<p>– És ha férjhez megy?</p>
<p>– Akkor a haldokló atyjának élőszóval kifejezett óhajtása
szerint, kap hozományul, évenként 20,000 forintot.</p>
<p>– Tetszett mondani 20,000 forintot?</p>
<p>– Épen ennyit. Évnegyedenként, előre 5000 forintjával.</p>
<p>– És a jövedelem többi része? mert hír szerint 220,000 forintról
van szó. <span class="pagenum"><a name="Page_81" id=
"Page_81">-81-</a></span></p>
<p>– Egyre-másra, jó és rossz esztendőt számítva, 260,000
forint.</p>
<p>– És mit csinál az özvegy e roppant jövedelemmel, ha leánya
férjhez megy?</p>
<p>– Az az özvegy dolga. Abba mi, szóbelileg rendelt végrendeleti
végrehajtók és vagyonkezelők, egyáltalában nem avatkozhatunk.</p>
<p>– Ah, értem. Tehát szabadságában állhat az özvegynek, annyit
engedni át jövedelméből a leánynak, a mennyi neki tetszik?</p>
<p>– Teheti, ha akarja s ha férjének élőszóval kijelentett
óhajtását félreveti.</p>
<p>– Nevezetes!</p>
<p>– Mint szabad és független tulajdonos mindent tehet. Ha kedve
van, elpazarolhatja a tőkét, elajándékozhatja fekvő birtokait,
felgyújthatja házát, s a legelső szép reggelen, melyben úgy hozná
szeszélye magával, engem és kanonok bácsit elkergethet a
pokolba.</p>
<p>– Ah, a pokolba? ez eredeti, – szólt a gróf s hozzá gondolá, ez
volna a legbölcsebb, a mit ezen asszonynak legelőször is tennie
kellene. – Aztán fönhangon kérdé:</p>
<p>– E szerint ön és kanonok bácsi, a ki mindig ott tarokkozik a
háznál, nem törvényesen elismert végrendeleti végrehajtók és
vagyonkezelők?</p>
<p>– E tekintetben sem jogot, sem czímet nem követelhetünk. Tihamér
barátunk halálos ágyán puszta szóval bizott meg bennünket s míg az
özvegy mást nem határoz, változás nem történhetik.</p>
<p>– És ha az özvegy elébb-utóbb mégis mást határozna?</p>
<p>– Akkor, mint mondtam, búcsút vehetünk a kapufélfától, s arra az
út, merre a kerékvágás.</p>
<p>Arthur gróf szivarra gyújtott s azután élvezve nézegetvén annak
kéklő füstjét, kérdé:</p>
<p>– Ha jól értettem Bogárdy úr beszédét, az következhetik belőle,
hogyha férjhez ment Esztike egy napon azt írná mamájának: kérlek
küldj 10,000 forintot, mert <span class="pagenum"><a name="Page_82"
id="Page_82">-82-</a></span> szükségem van rá; az anyja, a ki oly
forrón szereti gyermekét, megtagadná tőle e pénzt, csak azért, mert
Tihamér úrnak szóbeli óhajtásai a hozomány összegét előre 20,000
forintra szoríták, s ha ez kijárt, nincs többé segítség.</p>
<p>– Tökéletesen így van. Gróf úr világosan felfogta az óhajtások
szellemét és betűértelmét, s mindent szabatosan ki is fejezett.</p>
<p>– És ha, például, a felhozott esetben, az özvegy mégis
teljesítené leánya kérelmét, mit mondanának hozzá ön és tisztelt
társa, a kanonok?</p>
<p>– Mit? semmit. Egy szavunk sincs hozzá. Részemről még arra sem
figyelmeztetném az özvegyet, hogy ez a meghalt férj végső
kivánataival ellenkezik.</p>
<p>– Egy szóval, – itélé Arthur gróf, – a jövendőbeli férj pénz
tekintetében tisztán és kizárólag az özvegy szeszélyétől s attól
függ, mennyire van ennek hajlama a férj halottas ágyán kijelentett
óhajtásokat követni, vagy nem követni.</p>
<p>– Mint szabad és független tulajdonos mindig tetszése szerint
cselekedhetik. Kivéve mégis a 20.000 forint évi járandóságot,
melyet úgy férje óhajtása, mint a saját nevében aláírt házassági
szerződés alapján fizetni tartozik.</p>
<p>– Nagyon kivánatos volna egész lajstromát ismerni azon
óhajtásoknak, miket a beteg férj haldokló ágyán elésorolt.</p>
<p>– A mi engem és társamat illeti, mindent elmondtam. Hogy
ezenkívül nem hagyott-e hátra a férj bizonyos utasításokat még
külön neje számára is? arról nem felelhetek.</p>
<p>– Ah még ez is megtörténhetett?</p>
<p>– Nem tudom, de nem lehetetlen.</p>
<p>– Mondhatom, szép kilátás. Az ember elvesz egy gazdag leányt s
ha a háztartás szükségei alamit követelnek, az anyós ájtatosan
felfohászkodik s azt feleli: nem lehet; ezt haldokló férjem
végparancsai határozottan eltiltják. <span class="pagenum"><a name=
"Page_83" id="Page_83">-83-</a></span></p>
<p>– Megeshetik. Azonban megengedi gróf úr, hogy nyiltan
beszélhessek?</p>
<p>– Kérem, csak tessék.</p>
<p>– Engedelmet kérek, ha bizonyos kényes természetű tárgyhoz
nyúlok. Gróf úr, a mit a világon mindenki hivatalosan tud, az a
Dorozsmay-háznál titok nem maradhatott.</p>
<p>– Természetesen.</p>
<p>– Engedelmet… A pestmegyei telekkönyvek szerint…</p>
<p>– Ah, erre szót se vesztegessünk. Az utolsó piszkos zsidó tudja,
hogy birtokaim a teljes értékig betáblázott adósságokkal vannak
terhelve s hogy más vagyonom nincs, mint azon 30,000 forint
jövedelem, mely anyám halála után néz rám.</p>
<p>– Épen erről akartam beszélni. Igen világos, hogy ily helyzetben
egy Bendeffy gróf nem gondolhat arra, hogy neje hozományából
rangjához méltó háztartást folytasson. Tehát csak egy kisegítő
eszköz marad hátra.</p>
<p>– S az volna?</p>
<p>– Egyszerűen, tessék beleházasodni a Dorozsmay-családba. Azaz
átköltözik az esküvő után szeretett nejéhez; a boldog anyós örömmel
fogadja s mindnyájan oly fényes háztartást rendeznek be, a mi a
260,000 forintos évi jövedelemnek megfelel.</p>
<p>Egyéb sem kellett a büszke grófnak, mint hogy föltegyék róla:
oda menekszik a kurta nemes házba élősködni! Mert a hol ő úr nem
lehetett, oda a földi lét semmi élvezése be nem csalhatá. Világos
elutasítással így felelt:</p>
<p>– Nagyon kecsegtető kilátás ez, uram. Határtalanul tisztelem a
nőnemet, hanem a legkegyesebb anyós – is csak anyós marad. Roppant
adósságaim daczára még nem mondtam le azon igényemről, hogy saját
házamnál a legelső személy maradjak. Meg fogom vizsgálni az elém
terjesztett házassági szerződés javaslatát. Ügyvédemet is utasítom,
mit kellene rajta változtatni. Most pedig, miután igen örültem
Bogárdy Zoltán urat, itt, <span class="pagenum"><a name="Page_84"
id="Page_84">-84-</a></span> szerény lakásomon tisztelhetni,
engedje meg, kérem, hogy szerencsés jó napot kivánjak.</p>
<div class="figcenter" style="width: 363px;"><a href=
"images/i006hq.jpg"><img src="images/i006.jpg" alt=
"– A legkegyesebb anyós is csak anyós marad." title=
"– A legkegyesebb anyós is csak anyós marad." /></a>
<p class="caption">– A legkegyesebb anyós is csak anyós marad.</p>
</div>
<p>Bogárdy Zoltán mosolygott s gondolá magában: ennyiből áll
bosszúja; elbocsát nagyúri módon, mint alázatos könyörgőt a háztól.
És észre sem akarta venni, hogy az udvarias gróf ismét elkiséré őt
a szoba ajtajáig.</p>
<p>A cselédség pedig ezalatt kitudakolta, hogy a vélt
exczellenczia, valahol az «Újvilág»-utczán bérelt szálláson lakik;
többé rá sem nézett, hanem engedé távozni, oda a hova tetszik.</p>
<p>Mindamellett Arthur gróf nem adta vissza a házassági
szerződésnek elébe terjesztett javaslatát. Úgy látszott tehát, hogy
mégsem akar mindenről lemondani.</p>
<p>Bogárdy Zoltán pedig dörmögé magában:</p>
<p>– Ez az első porczió, a mit kaptál édes grófom, ha nem elég,
következik a többi. Remélem nem lövi főbe magát ez éjjel. Inkább
megvárja, míg hazamegy Bécsbe az osztrák delegatió. Hátha
Nagymarosnál kisiklik a gyorsvonat a vágányból s neki megy
Burghammer herczegestől együtt a szőke hullámú Dunának?
<span class="pagenum"><a name="Page_85" id=
"Page_85">-85-</a></span></p>
<div class="chapter">
<h3><img src="images/ch03.png" alt="" title="" />XI.</h3>
</div>
<p class="summary">(Azon fejezet, melyben az «első leczke»
bölcseségeivel ismerkedünk meg.)</p>
<p>Gencsy Pál báró jámbor, ájtatos és igazhitű lélekkel járt a
képviselőházba s a hányszor végig hallgatott egy beszédet vagy
pártjával szavazott, meggyőződve volt, hogy a haza javát nagy
mértékben elémozdította. Minden második vagy harmadik estén sietett
a Dorozsmay-házba, a hol úgy látszott, Arthur grófnak komoly
föllépését egyelőre még eltitkolni szándékoztak. Legalább addig,
míg ő méltósága az eléje terjesztett házassági pontozatok fölött
nézeteit és kivánatait elé nem adta.</p>
<p>Időközben Pál báró és Esztike kisasszony között igen kellemes és
bizalmas viszony fejlődött ki. Pál bárónak természetesen kezdettől
fogva tetszett a szép leány, de a másik részről a kezdődő
bizalmasság nem volt egyéb gyermeki játéknál és hiú
időtöltésnél.</p>
<p>Lassankint azonban a vendégek változásokat kezdtek észrevenni. A
kisebb tekintélyű grófnék még néha megjelentek, de az igazi «nagy
grófnék», a kik némely kilátások végett jártak a házhoz,
elmaradoztak. Hihetőleg irigységből, hogy a kövér martalékot a
Bendeffy-család rakta zsebre.</p>
<p>Arthur gróf a szokott órákban nem mulasztá el látogatásait és
Esztike kisasszony a szóban forgó házasság eszméjével csak
játszott, mint tűzzel a gyermek. Mindig szíves, bizalmas volt a
gróffal, de néha mégis meglátszott rajta, hogy a saját értékét
ismerő hajadon is elé kezd tünedezni. <span class=
"pagenum"><a name="Page_86" id="Page_86">-86-</a></span></p>
<p>Az özvegy és Bogárdy változatlanul maradtak. Kanonok bácsi és
tarokkozó kompánistái rendíthetlenül megállták helyüket; de Pál
báró észrevette, hogy daczára a múltkori kibékülésnek, Bogárdy s a
főtisztelendő úr megint nem ismerik egymást.</p>
<p>Annyira feltűnt e körülmény az ifjú báró előtt, hogy egyszer
kérdé:</p>
<p>– Zoltán! azt hiszem, megint háborúba vagy a fekete
ruhásokkal.</p>
<p>– Semmit sem tudok.</p>
<p>– Mért vagy hát kanonok bácsival úgy, mint Pilatus és
Herodes?</p>
<p>– Oh már az egészen más. Én minden héten háromszor összeveszek
vele s aztán hat hétig nem szólunk egymáshoz. Ilyenkor úgy néz rám,
mintha a szent inquisitio kínzó kamaráiba kivánna küldeni, hogy
felpróbáltassa velem a spanyol sarút.</p>
<p>– És miért?</p>
<p>– Titok, de neked mint képviselőtársamnak megsúgom. Halld és
bámulj. Arra akart bírni, hogy a képviselőházban indítványozzam a
nőtlenség eltörlését.</p>
<p>– Nos akkor jól választotta ki emberét, a kivel sikert nyerhet.
És mért nem indítványoztad?</p>
<p>– Mért? s te kérdheted ezt tőlem háladatlan gyerek? Még most sem
tapasztaltad eléggé, hogy vagy hallgatok a házban, vagy olyat
indítványozok, a mit egyhangúlag elfogadnak a képviselők, a
főrendek lelkesülve járulnak hozzá, a király siet a szentesítéssel
s még a vatikán, vagy az európai nagyhatalmak kongresszusa is
tapsol rajta!</p>
<p>Pál báró nagyot nevetett s meghajtván magát, felelé:</p>
<p>– Öreg, ezt jól adtad.</p>
<p>Természetesen, hogy nem mondhatta hatalmas pártfogójának azt, a
mit ily esetben, otthon, székely góbéjának felelt volna: bolond
kend Varjas Andoriás uram, és az is marad.</p>
<p>Hogy miért veszett össze kanonok bácsi hű kollegájával? azt ne
is kérdje az olvasó. Rettenetes aprehensiós <span class=
"pagenum"><a name="Page_87" id="Page_87">-87-</a></span> természete
volt a vörösöves úrnak. Később meglátjuk, mily ártatlan enyelgés is
elég volt arra, hogy fachéet tartson és ne ismerje barátját, épen
úgy, mint midőn a legelső alkalommal a vasuti waggonban
találkoztunk vele.</p>
<p>Épen ismét hétfő este volt, tehát a Dorozsmay-háznál a nagyobb
elfogadó nap.</p>
<p>Ilyenkor néha tánczra is került a dolog s a leánykák közül, kik
elfáradtak az ugrálásban, folytatták pihenéskép, a zongorán, a
talpalá való nótát.</p>
<p>Volt itt ilyen napon egy szoba, melynek ablakai az udvarra
nyiltak, a hol thea, gyümölcs, hideg pecsenye s a czukrászat
remekei nehezedtek a terített asztalra. Egy-egy vendég el is
vetődött ide, néha párosával is, kimondhatlan örömére a ház
asszonyának, a ki törzsökös magyar levén, mindig élvezetet talált
abban, ha vendégei az ő válogatott csemegéit megízlelték.</p>
<p>Ezen este Pál báró tiszta véletlenségből be talált tévedni ezen
szobába s csodálkozva látja, hogy Esztike kisasszony egyedül áll az
asztal előtt és egy jól felszalonnázott pulykamellből oly
étvágygyal szeletezik, hogy a kőrösi vagy kecskeméti soirée-kben
sem történhetnék különben.</p>
<p>A leányka még mindig éretlenebb gyermek volt, mintsem elpirult
volna azért, hogy ily prózai foglalatosságban tetten kapják.
Daczára a czikornyás életmódnak, mely a háznál divatozott, nem
romlott el kedélye, s az étkezést álszégyenből félbe nem
hagyta.</p>
<p>– Épen jókor jő, Pál báró. Talán szolgálhatok valamivel?</p>
<p>Ezt mondva, képtelen nagy darab sültet metszett le, tányérra
tette, kést, villát adott mellé s az érkezőt megkinálta.</p>
<p>Magától érthető, hogy az ifjú báró egyszerre farkasnak való
étvágyat érzett, s hogy jobban essék a falatozás, két széket
rántott elé s mai napig sincsen bebizonyítva, melyik foglalt elébb
helyet? Csak annyi kétségtelen, hogy kettecskén vacsoráltak, míg a
harmadik <span class="pagenum"><a name="Page_88" id=
"Page_88">-88-</a></span> szobában pengett a zongora s tiporkáztak
a magas sarkú czipők.</p>
<p>Észrevette tán az olvasó, hogy tulajdonképen most van legelső
alkalmunk Esztike kisasszonynyal közelebbről megismerkedni.
Utoljára három évvel ezelőtt hallottuk szavát, a midőn még csacska
gyermek volt, s a mezőn Dorozsmay Róbert mérnököt felfedezte.</p>
<p>Halljuk végre most, mit beszél? mint gondolkodik? mit érez
szívében? s mennyi valóságos benső értékkel bír? mert eddig csak
azt tudjuk róla, hogy gyönyörű szép, és öt millió forint örökség
néz rája.</p>
<p>– Hallotta a nagy ujságot, báró úr? Arthur gróf megkérte a
kezemet s a mamám oda is igért. Még titok egy kicsit, de önnek
megmondom.</p>
<p>– Örülök szerencséjének, ha boldog lesz vele.</p>
<p>– Mért ne lennék boldog? Azt mondják, igazi nagy grófné lesz
belőlem. Elvisznek a Károlyi, Andrássy, Festetich grófok estélyére.
Ott leszek férjem karján, Budán, a királyi palota vigalmaiban.
Drága selyem ruha s fényes ékszerek lesznek rajtam s az egész világ
susogja: ez Bendeffy Arthur grófné! Én majd örömömben és
büszkeségemben nyájasan mosolygok mindenfelé. Tőlem mást sem
kivánnak, ez elég mindenkinek, nekem pedig nem nagy fáradság.</p>
<p>– És ez azon boldogság, a mire a város ünnepelt királynéja,
Dorozsmay Esztike kisasszony vágyik?</p>
<p>– Van még más is? kivánhat egy nő egyebet?</p>
<p>– Esztike kisasszony, én félni kezdek, hogy ön még soha sem
gondolkodott arról, mi az igazi boldogság? Hiszen vannak boldogok
az egyszerű polgári házakban, a földmivesek tanyáján, a pásztorok
kunyhóiban. Mindenütt, a hol tűz lobog, hol védve vagyunk a
szelektől, a hol azok laknak, kik megelégedettek és szeretik
egymást.</p>
<p>– Önnek igaza lehet, mert ha csak azok volnának boldogok, kik
ragyognak az előkelő világ termeiben, az egész országban néhány
száz ember lehetne boldog. De az én gouvernante-om, madame
Escabrotte, <span class="pagenum"><a name="Page_89" id=
"Page_89">-89-</a></span> a ki Párisban tanult és ismeri az angol
lordok kastélyait, azt mondja: mi a fővárosban lakunk, mi a
kiváltságos osztályhoz tartozunk; a csodaszép toilletteket
számunkra készítik, s ha nem vagyunk grófnék, nem társalkodunk a
herczegnőkkel, nem irigyli sorsunkat minden férfi: akkor nem
ismertük fel rendeltetésünket s tán méltók sem vagyunk
szerencsénkre.</p>
<p>Küzdött a fiatal báró magában, míg felbátorodék és kérdé:</p>
<p>– Megmondjam önnek Esztike kisasszony, ki a boldog?</p>
<p>– Szeretném hallani s remélem, hogy magamat is azok között
találhatom.</p>
<p>– Ha még nem tudja, ha még csendes elmélázásaiban nem fedezé fel
ezen régi igazságot, annak csak egy oka lehet: az, hogy ön még a
világot nem ismerő gyermek. Ne nézzen rám oly haragosan. Tudom,
hogy ön 17 éves, sok szépet, jót, hasznost és kellemest tanult; de
az igazi boldogság tudományát nem a gouvernante-tól, s nem a
gyermekszobában szerzik. Még kevésbbé ismerkedünk meg vele a
tánczterem siklós padlóján a salon csillára alatt. Pedig az igazi
boldogság tudománya egyetlenegy szabályból áll, könnyű megérteni,
könnyű megtanulni, de annál nehezebb a szerint élni és a szerint
választani hű társat az egész életre.</p>
<p>– Egészen kiváncsivá tesz. Halljam tehát az új és nagy
igazságot, melyre engem eddig senki sem tanított.</p>
<p>– Ám hallja: boldog lenni annyit tesz, mint annak közelében
élni, a kit szeretünk és a kiről meg vagyunk győződve, hogy minket
viszont szeret.</p>
<p>– Ilyet én már olvastam a verses könyvekben. Elkésett báró úr a
tudós professzorsággal.</p>
<p>– Majd megválik. Lássunk legelébb egy kis számvetést. Adjuk
össze, hány óra, hány nap jut egy esztendőben a csillogó
boldogságra? Számítsa föl, s kijő, hogy ily boldogság órái mind
összevéve nem tesznek <span class="pagenum"><a name="Page_90" id=
"Page_90">-90-</a></span> ki többet ötször huszonnégy óránál. Erre
aztán kérdem: mit fog ön a többi 360 nap alatt csinálni?</p>
<p>– Báró, ön sokat követel. Azt akarná, hogy 360 napig bálozzunk,
öt napig pedig pihenjünk?</p>
<p>– Ez már imádandó kedves kis leányi felelet volt. De ha
beállottunk filosofusnak, tudós érvekkel tartozunk vitatkozni. A nő
csak akkor lehet boldog, ha férjét határt nem ismerő szenvedélylyel
szereti, vonzódik hozzá, s minden szomorúságában vigasztalást talál
kebelén. A hol e kölcsönös érzelem hiányzik, oda csakhamar
beköltözik a legszenvedhetlenebb látogató, az unalom.</p>
<p>– Arthur gróf ettől nem fél. Neki tömérdek dolga van, csak
győzzön odamenni, hova hívják. Hányszor kell kimennie jószágaira,
hogy szétnézzen a gazdaságban? Hányszor Gödöllőre, vadászgatni,
vörös frakkban, az udvarral? Aztán felrándul Bécsbe, Párisba,
Londonba s megigérte, hogy mindig rám gondol, s minden nap
táviratilag értesít hogylétéről.</p>
<p>E pillanatban leányi zaj és kiáltozás keletkezik a nagy
teremben. Egyik vendég kisasszony ide is benézett.</p>
<p>– Esztike hol vagy? Jőjj hamar, mert franczia négyest tánczolunk
és egy pár hiányzik.</p>
<p>Ekkorra a beszélgetők már fölugrottak székükről s átmenvén a
terembe, elfoglalák a számukra föntartott helyet.</p>
<p>Táncz közben, ha Pál báró magára maradt, elmormogá foga között:
Tulajdonkép én itt az evangeliumi ellenséges ember szerepét
játszom, a ki konkolyt hint a tiszta búzavetésbe. Remélem, lesz még
alkalmam, s lerombolom szívében azon téveszméket, miket a korlátolt
eszű párisi gouvernante oltott bele.</p>
<p>De midőn az igéző szép leány mellette állott, vagy karján
lejtett, fölforrott az ifjúban a harag, hogy ily mennyei
ártatlanságot egy vásott lelkű s kiélt férfinak földi hiúságból
feláldoznak.</p>
<p>– Esztike kisasszony; menjünk az elméletről a gyakorlatra.
<span class="pagenum"><a name="Page_91" id=
"Page_91">-91-</a></span> Kérem, nézzen előre, arra, a kivel
szemközt tánczol.</p>
<p>– Porczogh báróra?</p>
<p>– Mondja meg titokban, ha ezen ember táncz közben karját
nyújtja, nem érez valami hideg borzongatást, mintha kigyó
tekerőznék karjára?</p>
<p>Esztike, a ki ily beszélgetésre csak fokról-fokra volt
szoktatva, eleinte nevette a báró leczkéit. Más leány is így tett
volna. Később mégis lopva oda tekintett Porczogh báróra, a ki
minden művészetét elészedte, hogy játszhassa a kellemes férfit, az
ellenállhatlanul hódító arszlánt. Végre pedig, a midőn a táncz
rendje szerint szemközt lépett Porczogh báróval s kezét kezébe
tevé, egyszerre megborzadott s azon visszariasztó hidegséget érzé
karján végig futni, melyről Pál báró beszélt.</p>
<p>Reszketett, majd elpirult, mert látta, hogy Pál báró fürkésző
szemmel és élénk kiváncsisággal leste minden mozdulatát.</p>
<p>– Lássa, kisasszony, – mondá, a midőn tánczosnéja mellé
visszakerült, – ezt a titkos borzalmat a természet oltotta minden
leányka szívébe. A ki ily visszataszító érzést kelt benne, ahhoz ne
menjen férjhez soha.</p>
<p>– Igen, de Arthur gróf közelegtére nem érzek ily borzadályt.</p>
<p>– A borzadály már a legvilágosabb intés az óvakodásra. De ennek
hiánya még nem elég biztosíték a szerelemre. Arra szükséges, hogy a
leány ellenállhatlan vonzalmat érezzen a férfi iránt s az egész
világon csak ő benne szeresse boldogságát.</p>
<p>Ennyire haladt már köztük a titokban megkezdett bizalmaskodás.
Maga Esztike is elszörnyedt a gondolatra, hogy egy úrral, a
vendégek közül, oly tárgyról beszélget, a miről ő soha sem
gondolkodott, a szerelemről. <span class="pagenum"><a name=
"Page_92" id="Page_92">-92-</a></span></p>
<div class="chapter">
<h3><img src="images/ch04.png" alt="" title="" />XII.</h3>
</div>
<p class="summary">(Egy részről biztató szavak hangzanak, más
részről akadályok merülnek elé. Még egy kis leczke.)</p>
<p>Ismét Arthur gróf fényes uri lakásán vagyunk. Ketten ülnek a
kandaló tüze mellett kényelmes karszékek párnáin, szívják a
becsempészett havannai szivar illatos füstjét. Porczogh báró
szakértő figyelemmel hallgatja barátja fejtegetéseit, mert tudja,
hogy ő van hivatva arany tanácsot adni.</p>
<p>– Szóval, – mondá Arthur gróf, – úgy állok ma, hogy 130,000
forint jövedelmem tökéletesen felmegy a betáblázott adósságok
kamatainak és a kötelezett törlesztési részleteknek fizetésére! Még
élek, de csak úgy, ha váltóra pénzt kaphatok, mert az utóbbi három
év, Párisban, egészen tönkre tett.</p>
<p>– És anyád?</p>
<p>– Mamám nem segíthet; mert ha van is 30,000 forint jövedelme, ez
épen elég neki háztartásra s még megköszönöm, ha adósságot nem
csinál.</p>
<p>– Mennyire haladtál házassági szerződéseddel a
Dorozsmay-háznál?</p>
<p>– Beszéltem már neked, hogy minden vagyon kizárólag az asszonyé
és Esztike évenként csak 20,000 forintot kap.</p>
<p>– Ez bolondság, barátom. Az a gulyáshússzagú Bogárdy ijesztget
vele. Az anyja imádja leányát, tehát képtelenség elhinni, hogy
óriási vagyona mellett titeket pénzzavarban szenvedni engedjen.
Menj, siess és vedd <span class="pagenum"><a name="Page_93" id=
"Page_93">-93-</a></span> el a leányt. A házassági szerződés csak
egy bepiszkolt papirdarab, az anyai szeretet pedig oly hypotheka,
melyre minden körülmény között építhetsz.</p>
<p>– Mit gondolsz, van-e valami igaz azon mendemondában, a mi anyám
fülét is megütötte, hogy Bogárdynak czéljai volnának az
özvegygyel?</p>
<p>– Nem lehetetlen, de én nem hiszem. Jól vigyázok minden szóra,
minden összepillantásra, de eddig semmi gyanús jelre nem akadtam.
Dorozsmayné minden lehet, csak szinésznő nem. A mi pedig a haldokló
férj végső óhajtásait illeti, az vagy koholt mese, vagy ha igaz,
arra való, hogy annak idejében elfeledjék. Mert meg van írva, hogy
szükség törvényt ront.</p>
<p>– De gondold meg, barátom, mire ösztönöznek? Menjek hozzájok
lakni! Összevegyüljek egy úgyszólván polgári, vagy a mi rosszabb,
egy szerencsés spekuláns családjával! Nem a mesalliance háborgat,
mert ezen ostoba előitéletből adósságaim régen kigyógyítottak. De
elviselhetlen a gondolat, hogy mint úr, mint férj, ne én legyek az
első! A pap meg a kóczos táblabiró folyvást malmot játszhatnak
fölöttem, még pedig dupla-malmot; kinyitom, bezárom, s mindig
rajtam ütnek egyet. Utoljára kiderül, hogy én nem egy szép leányt,
hanem egy haldoklónak őrült óhajtásait vettem feleségül.</p>
<p>– De van-e más menedéked? Anyádat, kivánjuk, éltesse Isten
számos esztendeig. Burghammer herczeg pedig feltette magában, hogy
ő lesz a XIX. század Mathusalemje. Végre pedig még szereted is a
lánykát.</p>
<p>– Ezt már nem tagadtam soha. Oly szép, hogy a mi társaságunkban
egyik sem közelítheti meg. Különösen pedig tetszik nekem
ártatlansága és tudatlansága. Mint a lágy viasz kerül kezembe, s
azt formálhatom belőle, a mi ízlésemnek és érdekemnek leginkább
megfelel.</p>
<p>– Vigyázz, hogy valaki meg ne előzzön a tanító szerepével, mert
az erdélyi vad bárócska egy idő óta sokat cseveg vele. <span class=
"pagenum"><a name="Page_94" id="Page_94">-94-</a></span></p>
<p>– Féltékenynyé akarsz tenni?</p>
<p>– Jóakaró figyelmeztetés, semmi más.</p>
<p>– E tekintetben nyugodt vagyok. Elbeszélte mamám, mily
örömkönyek között fogadták ajánlatomat. Azóta Esztikével is
beszéltem, s láttam, hogy kijelentett menyasszonyomnak tartja
magát. Láttad volna, mily boldog volt, amint elmondám neki, ha
Párisba, Londonba megyek kóborolni, mindennap küldök táviratot. Van
nekem ilyen obligát távirati tudósításom egész készletben. A mult
évben, midőn mademoiselle Virgine-t Nizzába küldöttem, komornyikom
mindennap komponált egyet.</p>
<p>– Örülök, hogy így beszélsz. Írd alá, akár olvasatlanul a
házassági szerződést, s ha nem akarsz a Nádor-utczába költözni, van
mamádnak Biharban egy régi vadászkastélya. Vonulj oda s legrosszabb
esetben élj Esztikének 20,000 forintnyi jövedelméből. Miért ne
élhetnél? Nekem csak fele van, s mégis úr tudok lenni.</p>
<p>– Még egy dolog sérti büszkeségemet. Akárhogy erőködöm és
játszom a nagy urat, nem palástolhatom el, hogy egy batkát sem
hozok a házhoz.</p>
<p>– Barátom, ez csak optikai csalódás. Ha semmit sem kapsz, mint a
20,000 forint jövedelmet, 24 év mulva tisztán áll birtokod. Ehhez
járulhat akkorára mamádról maradó 30,000 forint jövedelem.
Czímedről, rangodról, nagybefolyású rokonságaidról szólni sem
akarok. Tehát menj, tarts menyegzőt, éld át a mézes hetek bájait, s
aztán igyekezz olyan urrá lenni új otthonodban, mint voltál ott, a
hová születtél.</p>
<p>– Ha nem más valaki tartaná kezében a Wertheim kulcsait!</p>
<p>– Úgy hallom, veri a hét órát. Hétfő van, menjünk a
Nádor-utczába. Befogatsz, vagy gyalog megyünk?</p>
<p>– Menjünk gyalog, még pedig kilenczvenkilencz okból, mikből az
első az, hogy tegnap adtam oda kocsimat, lovamat egy gazembernek, a
ki a váltótörvényszék pártfogása alatt, ma, ide akart jőni árverést
tartani. <span class="pagenum"><a name="Page_95" id=
"Page_95">-95-</a></span></p>
<p>– Meghajlok ezen egy ok előtt. Tehát menjünk gyalog.</p>
<p>Ekkor már a Dorozsmay-háznál szép társaság gyült egybe.</p>
<p>Híre menvén Arthur gróf kézfogójának, még a «nagy grófnék»
osztályából is megjelent egy pár «díszpéldány».</p>
<p>Azon szobában, hol a kisasszonykák s az urak mulatoztak, a
zongora húrjainak elszakadásaig csapkodá le egy műkedvelő úr Liszt
Ferencznek legújabb szerzeményét. Persze, hogy szép is lett volna
az, ha az utolérhetlen mæstro maga játsza a saját ujjaira szerzett
rapsodiát. De azért így is felhangzott az élénk helyeslés, mert
igen sok hallgató nem a szépet, hanem a nehezet szokta
megbámulni.</p>
<p>Gencsy Pál báró az ablak bemélyedése között ült s jó kedvvel
beszélgetett a ház kisasszonyával, a mint Arthur gróf és
kebelbarátja, Porczogh báró a szomszéd szobába léptek.</p>
<p>Esztike kisasszony a tárt ajtón keresztül megpillantá a közelgőt
és mosolygott. Tanító mestere pedig addig, míg Arthur gróf üdvözlé
a ház asszonyát és szokott szójárással tudakozódott hogyléte felől,
oda hajlott szomszédnéja felé és halkan kérdé:</p>
<p>– Nos figyelmes tanítványom, mit érez? mert ez elhatározó
kérdés. Nem veszi észre, hogy szíve szorul? a vér a bal oldalába
torlódik? szárnyai kelnek? és ellenállhatlan erővel vágyik a büszke
vőlegény felé röpülni?</p>
<p>– Báró, – felelé haragosan a kis leány, – ön túlmegy professzori
szerepén, ha jól tudja, hogy nem mozdulnék helyemből ezer olyan
férfiért, mint ő, vagy ön.</p>
<p>– Oh kérem, én egyáltalában nem is arról beszéltem, hogy
valósággal karjaiba röpüljön, mert ez társadalmi lehetetlenség.
Csak azt kérdtem, vonszolja-e valami láthatlan erő a másik szoba
felé? Mert ha ilyet nem érez, akkor még messze távol jár az igaz
szerelemtől!</p>
<p>– Elég, báró úr! Soha többé önre nem hallgatok. <span class=
"pagenum"><a name="Page_96" id="Page_96">-96-</a></span> Utoljára
még arra használ fel, hogy velem lélektani kisérleteket tegyen!</p>
<p>Igyekezett mentől haragosabb képet mutatni; de midőn látta, hogy
komoly rendreutasítása nem használ, bosszankodása foganat nélkül
marad, kis leányok módjára teljes szívéből nevetni kezdett.</p>
<p>E pillanatban Arthur gróf könnyű, lebegő lépésekkel feléjük
tart, de mielőtt a tárt ajtó küszöbét átlépné, szerencsétlen
véletlenből belebotlik kanonok bácsinak selyem reverendájába.</p>
<p>Mindketten ezer bocsánatot kértek. Egyik, másik is önmagát
nevezé vigyáztalannak és ügyetlennek. Minthogy azonban egyszer már
így összekerültek, megragadá az alkalmat a főtisztelendő úr és ő
méltóságának mint boldog vőlegénynek szerencsét kivánt.</p>
<p>– Nagyon örvendettem, – mondá, – a midőn e végtelenül kellemes
ujsággal megleptek. Végre esküvő a háznál s nem <i>lehetetlen</i>,
hogy egyúttal egy helyett kettő!</p>
<p>– Nem értem főtisztelendő urat. Egy helyett kettő?</p>
<p>– Kérem, ne méltóztassék félreérteni; meg az is jó lesz, ha
halkabban beszélünk, mert a ház asszonya nem örömest hallaná, ha
kívülünk más hivatlanok is idő előtt értesülnének.</p>
<p>– Csak nem azt akarja mondani, hogy Dorozsmayné ő nagysága
másodszor is férjhez menni szándékoznék?</p>
<p>– Bocsánat, ezt nem mondtam. Csak kicsúszott valahogy szájamon,
hogy nem «lehetetlen». Kérem, ne tessék félreérteni.</p>
<p>– Ah? s tán épen Bogárdy Zoltán úr a szerencsés?</p>
<p>– Csendesebben, kérem. Van szerencsém magamat ajánlani.
Egyáltalában nem vagyok fölhatalmazva többet mondani. Ajánlom
magamat.</p>
<p>Arthur gróf oly bosszúsan fordult el, hogy majdnem faképnél
hagyta a papot; de még elég jókor feleszmélt, megemlékezett az uri
viselet kötelességeiről és udvarias hajlongások között vőn búcsút s
ment oda, hova szándékozott.</p>
<p>De belseje föl volt háborgatva; kést döftek mellébe,
<span class="pagenum"><a name="Page_97" id=
"Page_97">-97-</a></span> meg is forgatták benne. Épen arról
értesült eléggé hivatalosan, a mitől legjobban félt. Mert az
özvegygyel, mint vele lakó anyóssal, még tán megfér, de sógorság,
apósság ezzel a bőrcserző vargalegénynyel (mindig más gúnynéven
említé Bogárdyt), mint elviselhetlen inzultus tűnt föl előtte.
Micsoda? Ő ily emberrel együtt ebédeljen? ugyanazon pénzből
költekezzék, s ha találkozik főrangú ismerőseivel, bemutassa, mint
tisztelt apósát?</p>
<p>Inkább golyót az agyba.</p>
<p>De mégis nem. Hiszen volt még kisegítő eszköz. Ott állott mamája
birtokán a régi vadászkastély; 20,000 forint jövedelem Esztike
kezével, s mellé járadékul, gyönyörű szép feleség. Csakhogy az
özvegynek férjhez menésével az öt milliónak fele, még a jövendőre
is elveszettnek mutatkozott.</p>
<p>Hiába erőködött. Akaratja ellen mérges, bosszús és veszekedő
képet csinált, hogy agyonijesztette vele aráját, a ki alig tudott
felelni, a midőn vőlegénye vonaglós mosolylyal közeledett s
elmondta, mennyire örvend, hogy látja, mily jó színben van, mennyi
új szépséget szerzett tegnap óta. Végre pedig arról kezdett
beszélni, hogy az idén szeliden kezdődik a tél, még havat sem
láttak, hogy esős, ködös napok állnak be s a városi tanács
elhanyagolja az utczák tisztogatását.</p>
<p>Azután elfordult, hasonló szellemdús megjegyzésekkel mulattatta
a többi hölgyeket. Meghallgatta, mit játszanak a zongorán? aztán
vitatta, hogy mai napon kifejlettebb technikával játszanak a
művészek, mint régebben. De akkor a zeneművek voltak szépek, míg a
mai compositio jobbára elcsépelt férczmű. És ebben legalább igaza
volt.</p>
<p>Az ifjú báró nem érthette, mi okozta e rendkívüli változást? De
még Esztike sem. Más, idősebb és kitanultabb nő valószinűleg
migraine-t kap e fogadtatásra. Ő azonban helyén maradt és bosszúját
szomszédján tölté. Összeveszett hű tanító mesterével s mint lázadó
tanítvány felmondta neki az engedelmességet. <span class=
"pagenum"><a name="Page_98" id="Page_98">-98-</a></span></p>
<div class="chapter">
<h3><img src="images/ch05.png" alt="" title="" />XIII.</h3>
</div>
<p class="summary">(Két öreg úr pohár között összevesz. Az eddig
vett leczke magva oly termékeny földbe esik, hogy a mama is
megbámulja leánya tudományát.)</p>
<p>A mióta a fővárosban időzünk, a Dorozsmay-házat folyvást gazdag
öltözetben, ragyogó vendégek sokasága között találtuk. Végre
módunkban van látni őket családi körben, egyedül a legközelebb
hozzátartozókkal, fesztelenül ebédelni.</p>
<p>Mindössze öten ülnek az asztalnál. A háziasszony elnökölt,
jobbra Esztike, balra a gouvernante. Utánuk jobbról kanonok bácsi,
balról Bogárdy Zoltán.</p>
<p>A midőn a sor a dessertre került s a felszolgáló cselédség
kitakarodott, szóba jött Arthur grófnak tegnapi megfoghatlan
viselete. Dorozsmayné elmondta, hogy a gróf udvariasan tudakozódott
tőle hogylétéről, boldognak, elégedettnek látszott, s mégis a midőn
a leányok szobájában megjelent, hirtelen megváltozott s haraggal és
bosszankodással távozott.</p>
<p>Esztike mentegetőzék. Ő semminek sem oka. Ő szokott szívességgel
s barátsággal fogadta a grófot és eleinte a vett igen lekötelező
bókokat nyájas mosolylyal köszönte meg. De később a gróf a sáros
időről, meg a városi tanács hanyagságáról beszélt, s arra ő semmit
sem tudott felelni.</p>
<p>Kanonok bácsi pirult ezalatt s mint bűnös a tányérára szegezé
szemét. Bogárdy Zoltán kedélyesen pödré bajuszát és elégedetten
mosolygott.</p>
<p>Ebéd után Esztike és madame Escabrotte saját szobájukba tértek.
Az urak az üveggel elzárt folyosóra, <span class="pagenum"><a name=
"Page_99" id="Page_99">-99-</a></span> mely rakva volt melegházi
növényekkel s midőn felhozták a fekete kávét, Dorozsmayné maga
nyitott fel egy ládácska kitünő szivart.</p>
<p>Az urak rágyújtottak s akkor Zoltán bácsi jól megczukrozván
fekete kávéját, mondá:</p>
<p>– Kedves húgom, megkérték a leányt, te odaigérted. Esztike azt
felelte, a mint a mama parancsolja, tehát menyasszony van a
háznál.</p>
<p>– Én odaigértem, mert Arthur gróf valódi lovagias jellem és oly
helyzetben van, hogy nejét a város és az ország legmagasabb köreibe
vezeti. Oly természetes vágy ez, mely senkit, a ki asszonynak
született, érzéketlenül nem hagy.</p>
<p>– Helyes, tökéletesen értem. Minden rendben is volna, csak azt
nem tudjuk bizonyosan: szereti-e a menyasszony vőlegényét? Az én
fiatal koromban mindig ezt tartották legelső kérdésnek. Mit szólsz
rá, papom?</p>
<p>– Pártolom az előttem szólónak véleményét.</p>
<p>– Én tehát azt mondom, – folytatá Zoltán bácsi, – hogy legjobb
az egyenes út. Menj fel, édes húgom, egyenesen leányod szobájába és
beszélj vele. Kérdezd ki, vizsgáld meg szívét. Nevezd ki még ma
nagy leánynak s beszélj vele nyiltan a szerelemről. Ismertesd meg
őt e szenvedély hatalmával, s mondd el, hogy nem szabad könnyelmű,
elhamarkodott és meggondolatlan lépést tennie, mert egész életének
boldogsága függ e határozattól.</p>
<p>– Megteszem, a mi kötelességem. De nem könnyű ily kis leánynyal
ezen kényes természetű kérdésben vitatkozásba bocsátkozni. Mint fog
csodálkozni, hogy az ő mamája még ilyesmikhez is ért egy
kicsit!</p>
<p>– Csak menj hozzá. Vess félre minden bevezetést; kezdj rögtön és
közvetlenül kérdést tenni hozzá. Meglásd, hogy a kinek tiszta a
szándéka és jó az akarata, az alkalmas szavak és találó kifejezések
hiányában nem fog szenvedni.</p>
<p>Dorozsmayné úgy érzett, mint az iskolás leány, a ki <span class=
"pagenum"><a name="Page_100" id="Page_100">-100-</a></span>
készületlenül indul a vizsgára. Azonban átlátta, hogy mennie kell,
mert legszentebb anyai kötelessége parancsolta.</p>
<p>A két férfi együtt maradt. A képviselő büszkén nézett társára,
mintha kérdené: mit mondasz ékesszólásomra? Úgy-e jól kezdem
keverni a kártyát? Azután felkelt és csengetett.</p>
<p>– Papom! volna-e kifogásod, ha kihozatnék az ebédlőből egy
palaczk megmaradt neszmélyit?</p>
<p>– Pártolom a korszerű indítványt azon módosítással, hogy a
szövegbe egy «egy» helyett «kettő» tétessék.</p>
<p>– Elfogadtatik.</p>
<p>Mikor pedig elhozták a bort, kiderült, hogy az inas rosszul
értette a parancsot, mert kettő helyett négyet hozott.</p>
<p>Az első palaczk tartalmának fogytáig nem beszéltek, de a
másodiknak első pohara után megnyiladozék az egyház emberének
«ephetá»-ja és mondá:</p>
<p>– Komám! nekem búfeledésből is innom kell. Szörnyen nyomja
lelkiismeretemet az a botrányos hazugság, a mit a te sátáni
incselkedésedre szájamon kibocsátottam.</p>
<p>– Mit nevezesz te hazugságnak? Már tegnap megmagyaráztam neked,
hogy a legtisztább igazságot mondod a grófnak. Mondtál egyebet,
minthogy «nem lehetetlen» a két esküvő? Ez pedig igaz, mert nem
lehetetlen az, a minek beteljesedését akadályok nem gátolják.
Dorozsmayné özvegy, szabad és 37 éves. Én pedig 50 esztendős
agglegény vagyok. Van-e köztünk, ha pápisták volnánk is, oly
akadály, mely a szent zsinatok határozatainak értelmében ezen
házasságot eltiltaná? Nincs. Tehát nem hazudtál. Quod erat
demonstrandum.</p>
<p>– Ne taníts te engem a theologia moralisra. Megengedem, hogy
nyilt szóval nem hazudtam; de igaz marad, hogy beszédem által más
embertársamat tévútra vezettem. Sőt még midőn láttam, hogy hiszi az
özvegy férjhez menéséről vett hírt, nem világosítottam <span class=
"pagenum"><a name="Page_101" id="Page_101">-101-</a></span> fel a
valóról. Ez egyértelmű a hazugsággal és így is tanultam kispap
koromban a seminariumban. Kényes história ez, hogyha megtudja
Dorozsmayné, mindkettőnket kitilt a házból.</p>
<p>– Kitilt: három napra. Aztán ő nevet rajta; sőt megköszöni, ha
ezáltal Arthur gróf lelkébe pillanthatott. Mondhatom, kitünőleg
operált ő méltóságában a bevett dósis. Mindjárt más ember lett
belőle s egészen elárulta bensejét. Te pedig nyugtasd meg
túlérzékeny lelkiismeretedet, mert vagy nem hazudtál, vagy ha
hazudtál, jó és a legszentebb czélból tetted.</p>
<p>– Hah! jezsuita!</p>
<p>– Még pedig kálvinista kiadásban, mely faj a legveszedelmesebb.
Különben pedig ne háborúskodjál a jezsuitákkal, mert épen e
hibádnak számíthatod be, hogy még nem neveztek ki püspöknek.</p>
<p>– Elhallgatsz, istentelen, eretnek.</p>
<p>– Ne is kételkedjél. A jezsuiták támogatása nélkül mai napon nem
terem sem infula, sem nagy dominium. És az alkotmányos korszakban
még kevésbbé, mint Metternich idejében. Szegény Trefort éles
szemmel kutatja, válogatja jelölteit a hazafias papok között; de a
mire felküldte felterjesztését a koronához, s megérkezik Rómából a
bizalmas kérdésre az igenlő válasz, ezen egy pár hónap alatt úgy
behálózzák a jezsuiták a kandidátust és úgy elhitetik vele, hogy a
jezsuiták közé felcsapás nélkül még az utolsó perczben is elmarad a
kinevezés, hogy a megtántorodott ember podgyászostúl együtt rohan
az új táborba, s felesküszik a pontozatokra, miket eléje
terjesztenek.</p>
<p>– Mesebeszéd.</p>
<p>– Mesebeszéd! mikor tenmagadról vehetsz példát. Mért vagy még
most 60 éves korodban csak kanonok, az is csak honorarius? Pedig
volnának érdemeid.</p>
<p>– Az meglehet.</p>
<p>– Nem voltunk egyszer ketten Rómában három hétig? Ki lakott
velem, via Frattina, a Hotel-Americanó-ban <span class=
"pagenum"><a name="Page_102" id="Page_102">-102-</a></span> és
vallásos érzelemből mást sem ittunk, mint «lacryma Christi»-t?</p>
<p>– Istentagadó!</p>
<p>– Ki volt velem Péter templomában s megállottunk a gyóntatószék
előtt, melyre fel van írva: «Pro lingua hungarica». A pap azt
mondta: ingyen húzza fizetését ő szentségétől, mert öt esztendeje
van itt s még magyar ember nem gyónt neki. Te nagyot sóhajtottál,
én pedig ájtatosan kezet csókoltam a miskolczi minoritának.</p>
<p>– Farizeus!</p>
<p>– Hát mikor nagypénteken a jezsuiták templomában hallgattuk
Jeremiás lamentáczióit? Én lerajzolgattam a páterek arczképét az
«Üstökös» számára, te pedig nagyokat fohászkodtál a
breviariumból.</p>
<p>– Judás Iskariotes!</p>
<p>– Ennyi érdem, és maig csak canonicus honorarius! Talán nincs
elég pártfogásod? Hát hol vagyok én, a legbefolyásosabb ember a
képviselőházban! Ha a jezsuiták nem incselkednének ellened, egy
szavamba kerül s tied a legelső vacantia!</p>
<p>– Vén bolond. Mi az enyém? a legelső vacantia? No azt nem
kétlem, megszerezhetnéd, hanem csak tartsd magadnak.</p>
<p>Ezt mondva, kirúgta székét maga alól s miután az utolsó palaczk
is kiürült, elhagyta az üveges folyosót s haza ment.</p>
<p>Ily semmiségek, ily ártatlan tréfák miatt rendesen hozzá sem
szólt barátjához legalább két hétig. Épen ily állapotban találta
őket egykor Pál báró a vasuton, s megesküdött volna, hogy e két uri
ember akkor látja egymást először. Bogárdy Zoltán pedig engedte,
hadd dulja-fulja ki magát öreg barátja, mert soha sem tehetett vele
bátrabban tréfákat, mint mikor fachée-ban volt vele.</p>
<p>Most pedig menjünk át Esztike kisasszony szobájába, a hol az
anya és leánya között végbe kellett <span class="pagenum"><a name=
"Page_103" id="Page_103">-103-</a></span> mennie azon kényes tárgyú
beszélgetésnek azon kérdés fölött: érez-e szerelmet a gróf
iránt?</p>
<p>Szegény Dorozsmayné soha sem volt ily zavarban, ily kényes
helyzetben. Visszagondolt ugyan azon időkre, a midőn Tihamérja
udvarolt neki s bevallák kölcsönös szerelmüket. De csak az jutott
eszébe, a mit a tüzesvérű ifjú mondott, saját feleletei elenyésztek
emlékezetéből. Valószinűleg keveset beszélt ő akkor is s csak
érzett szívében ki nem mondható vágyakat.</p>
<p>Az asszonyok, ha meg is igérik, nem szokták a tapasztalt férfiak
bölcs utasításait követni. Most is hosszú bevezetés, különféle
példálózkodások és előrebocsátások után kezdett anyai oktatásaihoz.
Ha gyorsíró jegyzi fel szavait, ő maga legkevesebbet ért belőlük.
Csak a midőn látta, hogy nem boldogul, tért oda vissza, hol
kezdenie kellett volna, s rögtönzött elhatározással, mondhatni
koczkáztatással, kérdé:</p>
<p>– Leányom, mondd meg: szereted Arthur grófot?</p>
<p>Szörnyű bámulatára a leány rögtön kész volt feleletével.</p>
<p>– Én nem haragszom rá.</p>
<p>– Nem haragszol. Ez nem elég.</p>
<p>– Én nem gyűlölöm, nem félek tőle, ha felém közeledik, kezét
nyújtja s nem érzem, mintha hideg kigyó tekerőznék karomra.</p>
<p>– Jóságos egek, mit beszél e leány!</p>
<p>– Oh én jól tudom, mit beszélek. Mert valósággal érzem és hallom
a kigyó sziszegését, ha táncz közben Porczogh báró vesz
karjára.</p>
<p>– Ne beszélj velem Porczogh báróról. Azt kérdem tőled, mit
érzesz szívedben, ha Arthur gróf közeledik feléd és beszélni akar
veled?</p>
<p>– Ah, mamám, most már értelek, mit akarsz tudni. Úgy-e azt, hogy
vonzódom hozzá? a vér bal oldalomba tolul? szárnyaim kelnek, mert
ellenállhatlan erő ösztönöz, hogy karjaiba röpüljek?</p>
<p>Az anya nézett, ámult és saját fülének sem akart hinni.
Megütődve fogá meg gyermeke kezét, távolról <span class=
"pagenum"><a name="Page_104" id="Page_104">-104-</a></span> sem
lehetett ily világos és részletes válaszra elkészülve. Csodálkozva
mondá:</p>
<p>– Nagyon örülök, hogy ily okos kis leányom van, a ki bámulatos
ékesszólással szavakba öltözteti azt, a mit mások csak homályosan
éreznek. Tehát kérdem, így érzesz, ha Arthur grófot közeledni
látod?</p>
<p>Esztike oly mozdulatot tett, melynek értelme, hogy nem
tudja.</p>
<p>– Jóságos egek! – riadt fel az anya. – Honnan szedted tehát
össze mindazt, a mit elmondtál? Mert hogy érzesz valamit, a
természet öntötte beléd. De hogy minden titkodat, épen a
legérthetőbb szavakban tárd elém, az túlmegy értelmemen. Tehát még
nem tudod, érzesz-e vágyat a karjaiba röpülni, ha Arthur gróf
közeledik?</p>
<p>– Oh mamám, ne haragudjál rám, mert ezen érzés még soha el nem
fogott, pedig azt hittem, mint menyasszony kötelességem hozza
magával.</p>
<p>– Tehát honnan tudod, hogy így éreznek azok, kik szeretnek?</p>
<p>– Azt én nem tudom, csak az bizonyos, hogy a kiért így éreznék,
az még nem jelent meg előttem s tán soha látni sem fogom. Arthur
grófról csak azt gondolom, hogy vele fényesrangú grófné leszek, s
az neked mamám nagy örömödre szolgál. Nagyon szép dolognak kell
ennek lenni, mert minden leány szerencsét kiván nekem, azért, ha
Isten úgy rendelte, övé leszek.</p>
<p>– Egyéb nem vonz felé? Kérdlek: boldogtalan volnál, ha Arthur
gróf többé hozzánk se jőne?</p>
<p>– Az nagyon fájna nekem, mert tudom, hogy búslakodnál miatta.
Tegnap már meg is ijedtem, hogy megharagudott ránk, s többé nem jön
ide.</p>
<p>– És e gondolatra szomorú lettél? szívedben csillapíthatlan
fájdalmat érzettél?</p>
<p>– Csak kinevettem magamat, hogy dőre és hiú voltam.</p>
<p>– Még mindig nem feleltél kérdésemre. Azt már <span class=
"pagenum"><a name="Page_105" id="Page_105">-105-</a></span>
hallottam, hogy kedved van grófnévá lenni; de nem hallom, hogy a
grófot úgy szereted, mint azon ismeretlent, a kit nem láttál, s még
eddig hozzánk se jött?</p>
<div class="figcenter" style="width: 243px;"><a href=
"images/i007hq.jpg"><img src="images/i007.jpg" alt=
"Esztike oly mozdulatot tett, melynek értelme, hogy nem tudja."
title=
"Esztike oly mozdulatot tett, melynek értelme, hogy nem tudja." /></a>
<p class="caption">Esztike oly mozdulatot tett, melynek értelme,
hogy nem tudja.</p>
</div>
<p>– Kedves mamám, nekem csak arra van gondom, hogy hű, szerető és
engedelmes leányod legyek, soha meg ne búsítsalak, teljesítsem
parancsolatodat; mert tudom, hogy szeretsz, és nem kivánsz olyat, a
miből boldogtalanságom következnék.</p>
<p>– Elég, gyermekem. Tökéletesen megfeleltél kérdésemre. Jer,
csókolj meg s mától fogva, míg én fel nem szólítlak, ne beszélj
előttem a grófról. <span class="pagenum"><a name="Page_106" id=
"Page_106">-106-</a></span></p>
<div class="chapter">
<h3><img src="images/ch06.png" alt="" title="" />XIV.</h3>
</div>
<p class="summary">(Pál báró hazulról kétségbeejtő levelet, utána
mindjárt nem kedves vendégeket kap, kik hitelét épen ott rontják
le, a hol építkezni szándékozott.)</p>
<p>Karácsony közelegtével nem tartott a képviselőház üléseket s
Gencsy Pál báró unatkozni kezdett. Szerencséjére rendelkezésére
állottak a fővárosban található könyvtárak s ha nem ment a
Nádor-utczába, este is olvasással töltötte az időt.</p>
<p>Csak otthon volt kedvetlen, rideg garçon-lakásán, mely két
szobából állott, de egyikét Varjas Andoriás nyerte uri
residentiául. Más dolga nem levén, annyiszor porozta, kefélte ura
ruháit, hogy többet koptatott rajta, mint a rendes viselés. Amolyan
igazi képviselői szállás volt ez a Károly-körúton. A szállásbérlő
kivesz három szobát, valahogy bebutorozza, egyben lakik, kettőt
kiad, s az üzlet vége, hogy az albérlő kétszer annyit fizet fél
évre, mint a főbérlő egész esztendőre.</p>
<p>Egy estén Pál báró legcsekélyebb balsejtelmektől sem
nyugtalanítva érkezik szállására és iróasztalán levelet talál, mely
még a reggeli postán érkezett.</p>
<p>Ismert boríték, hatalmas czímeres pecsét, postajegy Gencs,
vastagon metszett lúdtollal irott betűk, előre hirdetik Zsuzsi néni
küldeményét.</p>
<p>Ah de a tartalom szomorú, elrettentő és iszonyatos. Ám
halljuk:</p>
<div class="blockquot">
<p class="right">«Gencs, decz. 21.</p>
<p>Elveszett fiam, Pál. Oh hogy meg kellett érnem e kimondhatlan
fájdalmat, hogy az én legkedvesebb <span class="pagenum"><a name=
"Page_107" id="Page_107">-107-</a></span> fiam, utolsó reményem és
vigasztalásom, az erkölcsi romlás, elfajulás és elvetemedés
kárhozatos örvényébe sülyedt! Mikor régi barátnémtól, özvegy
Ritkóczy bárónétól levelet kaptam s megírta, mit mívelsz, egy nap
alatt háromszor estem halálos szívgörcsbe. Éreztem, hogy méltatlan
vagy anyai szeretetemre, s végrendeletemben ki foglak tagadni.</p>
<p>De megvárom leveledet, ne mondd, hogy meghallgatás nélkül
elitéltelek. Csak az ég legyen irgalmas kegyelmes neked, ha
képmutató hazugsággal próbálnád vén nénédet, második anyádat,
elámítani. Inkább valld meg bűneidet töredelmesen; így könnyebben
megbocsáthatok, miként megbocsátottam, mikor Kolozsvár piaczán
karonfogvást mentél végig egy színésznővel.</p>
<p>Ne erőködjél hazudni, mert Ritkóczy báróné úgy is mindent megír.
Oh ily barátné Isten áldása e földön. Reggel templomba jár, délután
ájtatos könyvet olvas, este jó erkölcsű és szent életű papokkal
vacsorál.</p>
<p>A bárónétól tudom, hogy majd mindennap egy kimondhatlanul
dúsgazdag özvegy asszony házába jársz, a hol Beliál papjai
áldoznak, a hol lakmározol, torkoskodol és az italnak adod
magadat.</p>
<p>Minő förtelmes társaság! a város kikiáltott korhelyei gyülnek
össze. Ott van Bogárdy Zoltán atheista, kit Erdélyben is ismerünk,
a ki a párisi, berlini socialisták feje, sőt még a muszka
nihilistákkal is pajtáskodik. Ott van egy mocskos életű kanonok, a
ki összeveszett püspökével s most úgy viseli magát, mint korhely
abbé XV. Lajos udvarában.</p>
<p>Még csak egy reményem van, hogy visszatéríthetlek az igaz útra.
Rábirtam szeretett rokonunkat Marialaky Domokos bátyádat, hogy
leányával Zsuzsikával, az én keresztleányommal Pesten töltse a
farsangot. El ne feledd, hogy ezt néztem ki számodra hű feleségül.
Parancsolom neked, hogy szorgalmatosan látogasd őket, s a bálokban
mindig vele <span class="pagenum"><a name="Page_108" id=
"Page_108">-108-</a></span> tánczolj. Oh ha megtéríthetne gyászos
elkorcsosodásodból, hogy megszabadulhass Akhab és Jezabel
megérdemlett büntetésétől.</p>
<p>Most pedig bár igen sok nevezetes ujság van a háznál, nem irom
meg annak, a kit a gonosz világ csalfaságai elámítottak. Maradok
keserűséggel és nyomorúsággal teljes:</p>
<p class="right"><i>Zsuzsi nénéd.</i></p>
<p>U. I. Marialakyék holnap utaznak a gyorsvonaton és Ritkóczy
bárónénál lesznek szállva. Oktogon-tér 31. sz. 3-ik emelet 21.
ajtó.</p>
<p class="right"><i>Zs. n.</i>»</p>
</div>
<p>– Ki az ördög ez a Ritkóczyné? mi baja velem? minő érdeke van
ostoba pletykákat írni?… Dorozsmayné háza a lakmározók és
torkoskodók tanyája, Bogárdy muszka nihilista, a kanonok XV. Lajos
korabeli feslett erkölcsű abbé, valóságos franczia roué! Szépen
vagyok, ha Domokos bátyám rám csörtet. Hát az a Zsuzsika húgom mit
keres itt? Bizonyosan valami vörös-szeplős és kenderhajú mezei
virág, a kinek nagy szája sem lesz elég Budapestet megbámulni.</p>
<p>Másnap reggel, a deczemberi nap feljötte után, behozá Varjas
Andoriás uram a reggelire való kávét, s nyomon utána vörös sipkás
hordár lépett be.</p>
<p>– Itt lakik Gencsy Pál báró ő méltósága?</p>
<p>– Ha levelet hozott, adja ide.</p>
<p>– Tessék. De megparancsolták, hogy válasz nélkül vissza ne
térjek.</p>
<p>– Az is meglesz, ha szükségesnek látom.</p>
<p>Az érkezett levél így hangzott:</p>
<div class="blockquot">
<p>«Jó reggelt, kedves öcsém Pál. A vasut megtartotta szavát.
Tegnap déltől estig elhozott Kolozsvárra. Éhesek voltunk, ennivalót
is kaptunk, csak időnk nem volt hozzá. Csengettek s megint hordtak
bennünket, hegyen-völgyön keresztül, míg virradóra leraktak ide
Budapestre. Két hétig ki nem enyészik fülemből a fütyülés,
nyargalózás, dübörgés egy huzomban 18 óráig. Az is bolond volt, a
ki feltalálta. <span class="pagenum"><a name="Page_109" id=
"Page_109">-109-</a></span> De Zsuzsika vitézül kiállotta s most az
ablak előtt áll és nézi Pestet. Te pedig jőjj hozzánk és vezess
mindenfelé, mert én 1848 óta nem voltam itt. Akkor recsegős
hangommal elémozdítottam a revoluczió ügyét, de ma már annyira
ismeretlen vagyok, hogy ha agyon ütsz, sem tudom, hol vagyok.</p>
<p class="right"><i>Marialaky Domokos.</i>»</p>
</div>
<p>A levél olvasása után következett a kivánt válasz, ez pedig
legkönnyebben megesett egy látogatójegy hátán:</p>
<div class="blockquot">
<p>«Isten hozta urambátyámat és Zsuzsika húgomat. Pontban 10 órakor
szolgálatukra leszek.</p>
<p class="right"><i>G. P.</i>»</p>
</div>
<p>A mondott időben útra is kelt és mormogá:</p>
<p>– Falusi ember a pokolban is falusi ember marad. Ha nem írná
Zsuzsi néni, hova szállnak, s a hordárt az utczáról küldik,
kereshetném őket a jégolvadásig. Épen mintha Pesten is úgy kellene
tudni, hol keressük Gencsy bárót, Marialaky Domokost? mint otthon,
Gencsen, vagy Marialakon.</p>
<p>Kérdésére megmutatták Ritkóczy báróné lakásának számát. Felment
a lépcsőkön s a midőn bérruhás szolga ajtót nyitott előtte, úgy
látta, hogy ez elég tisztességes lakás a harmadik emeleten.</p>
<p>Marialakyék már sétára készen várták. Ott állott Ritkóczy báróné
is, de nem igen szívesen látta a fiatal embert.</p>
<p>– Kedves húgom, – szólt Domokos bácsi a bárónéhoz, kit
jogosabban nevezhetett volna nénjének. – Nagyon köszönjük
vendégszeretetét, de ha az ember messzeföldről Pestre jő, első
kivánsága a szabad mozgás, s hogy mentül többet lásson. Holnap vagy
holnapután magunk jövünk könyörögni egy kis jó ebédért.</p>
<p>– Tetszése szerint, Domokos bátyám. (Tehát elfogadta a húgom
czímet.)</p>
<p>A báróné kezet fogott a bácsival, megcsókolta Zsuzsikát, és
ajkának vonagló mozdulatával értésül adta, hogy Pál bárónak
jelenlétét és távozását is tudomásul vette. <span class=
"pagenum"><a name="Page_110" id="Page_110">-110-</a></span></p>
<p>Kiindultak a lakásból. Domokos bácsi pogányul kopogott a
folyosók és lépcsők márványán. Olyan hatalmas csizmát húzott fel,
mintha térdig érő sár ellen menne ütközetbe.</p>
<p>És Zsuzsika kisasszony?</p>
<p>Valósággal úgy volt öltözve, mint más városi nő, ha gyalog megy
az utczára. Semmi fölösleg vagy időszerűtlen rajta. Barna posztóból
készült szoknyája sem rövid, sem hosszú. Téli felöltője fekete
lemez, kalapja sötétszürke, ibolyaszín virággal.</p>
<p>De hol a vörös szeplő? Hol a kenderpöszke haj? A legszebb
lányka, minőt valaha a székelyföld termett, pedig ezzel sok van
mondva.</p>
<p>Nem lehet czélunk a társaságot utczáról utczára követni. Domokos
bácsit főleg a jó vendéglők, a hol állítólag hamisítlan bort
tesznek az asztalra, érdekelték. Zsuzsika pedig az ő 18-ik évében
(mert csak Zsuzsi néni tartotta őt még gyermeknek) csupa tűz,
kiváncsiság és hazafiság volt. Délután három óráig hordta őket a
báró s a leánynak minden rendkívül tetszett, mindent csodált,
mindenben gyönyörűségét lelé, minőt még álmában sem tudott volna
képzelni.</p>
<p>Valóságos szívtelenség lett volna ily ártatlan hivő lelket azzal
elszomorítani, hogy Európa más fővárosaiban ezeknél százszor szebb,
pompásabb és gazdagabb látni valók léteznek.</p>
<p>Ebéd után arra fordult a kérdés, hol töltsék az estét?
Természetesen mindnyájan a színházra szavaztak. Mindjárt a
vendéglőből, a Hungaria díszteremből, küldtek hordárt, hogy hozzon
páholy- vagy három zártszék-jegyet. A küldött fél óra mulva
visszaérkezik azon hírrel, hogy a mai előadásra már semmiféle jegy
sem kapható. Ezt Pál báró előre tudta, de hasznosnak itélte a
vidékieknek leczkét adni, hogy máskor, ha színházba készülnek, egy
nappal elébb gondoskodjanak.</p>
<p>Most tehát azzal állott elé, hogy vendégeit bemutatja
Dorozsmayéknál. Nem ő maga; mert férfi, nővel <span class=
"pagenum"><a name="Page_111" id="Page_111">-111-</a></span> jövő
látogatót nem vezethet be. De itt volt Dorozsmay Róbert, a ki már
egy éve házas, s jelenleg a közlekedési miniszteriumban
foglalkozik.</p>
<p>Domokos bácsi azonban ezt nem akará, ürügyül hozván fel, hogy
Zsuzsikának nincs ily urias estélyre való öltözéke, a mi
valószinűnek is mutatkozott, mert a ki négy hétre Pestre jő
bálozni, nem Csikszeredáról hozza fel toilette-jét.</p>
<p>Utoljára abban állapodtak meg, hogy Zsuzsikát haza viszik a
báróné oltalmába, a két férfi pedig majd meggondolja, mit csináljon
a hosszú téli estével.</p>
<p>Már elmult az esti öt óra, a midőn a Zsuzsikát szerencsésen haza
szállították s miután az urak búcsút vettek Ritkóczy bárónétól,
mint kivánták, magukra maradtak.</p>
<p>Ekkor azonban, mintha kicserélték volna Domokos bácsit, hirtelen
bármely kalandra vállalkozni igérkezett.</p>
<p>– Tudom, öcsém, a mi leánynak nem való, a férfinak még meg nem
árt. Köztünk legyen mondva, égek a vágytól megismerkedni a
Dorozsmay-házzal.</p>
<p>– Dicső gondolat! de az öltözék?</p>
<p>– Én el vagyok látva; itt van tavalyi frakkom, Kolozsvárról,
megjárja ily vén gavallér hátán.</p>
<p>Pál báró örült az alkalomnak. Vette ugyan észre, hogy Domokos
bácsi egészen más valamit képzelt a Dorozsmay-házról. De jó lesz,
ha mindent saját szemével lát, s mint tanú, elbeszéli otthon Zsuzsi
néni előtt.</p>
<p>Ezzel bérkocsiba ült, haza hajtatott, felöltözött, visszajött s
ugyanazon kocsin a Nádor-utczába siettek.</p>
<p>Dorozsmayné szokott szívességgel fogadá az új vendéget, a ki
csakhamar otthon érezvén magát, nem győzött eléggé csodálkozni az
itt uralkodó választékos hangulat, a művelt társalgási modor, s a
hallott nevek urias hangzása fölött. Csak később vallotta meg, hogy
hite szerint, a pesti quartier Breda valamelyik aranyozott
fészkében remélt szerephez jutni.</p>
<p>Azonban a ki legtöbbet várt az este élveiből, az csalatkozott
meg legkeserűbben. Pál báró szokása szerint <span class=
"pagenum"><a name="Page_112" id="Page_112">-112-</a></span> a ház
kisasszonyát kereste fel, de azonnal látá, hogy fenyegető
időváltozás következett be, a szél északról fú, a hévmérő a
fagyponton is alább szállt.</p>
<p>Kétszer-háromszor is megkérdé: mit vétett? mivel sértette meg
kedves tanítványát, de csak rövid, kitérő, sőt elutasító választ
nyerhetett.</p>
<p>Így tartott ez egész estén át, míg ritkulni kezdvén a vendégek,
még egy utolsó kisérletet tőn és szíve mélyéből származó bús hangon
kérdé, mi történhetett, hogy Esztike kisasszonynak kegyét és
bizalmát, mely életénél kedvesebb előtte, így elvesztheté?</p>
<p>Szerencsére a kis leányi természet nem olyan, hogy sokáig
rejtegetni tudja azt, a mi szívét terheli, s felkelve helyéről, a
mi azt jelentette, hogy röviden akar végezni, mondá:</p>
<p>– Nem remélhettük, hogy még mai napon is szerencsénk legyen báró
úrhoz.</p>
<p>– Kisasszony? annyit tesz ez, hogy el akar engem küldeni?</p>
<p>– Ki tudja? tán épen óhajtását előzném meg ezzel. Itt mindenki
azt beszéli, hogy báró úr boldog, mert várva-várt menyasszonya
megérkezett.</p>
<p>– Az én menyasszonyom!</p>
<p>– Ah, sokan látták, s azt mondják, rendkivüli szépség.</p>
<p>Ezt mondva, elhagyá a szobát s azon perczek alatt, míg a
legkésőbb távozó vendégek is búcsút vettek, a ház nyilt teremeiben
többé őt senki sem látta. És Pál báró?</p>
<p>Haza kiséré Domokos bácsit, a ki egészen oda volt a
Dorozsmay-ház bájaitól s mindig arról beszélt, hogy gyakrabban fog
ide elnézni.</p>
<p>Mikor pedig otthon volt az ifjú, vigasztalást kezdett szívében
érezni.</p>
<p>– Hogyan? a lányka, kinek vőlegénye van, kedvetlenné lesz, ha
azt mesélik előtte, hogy menyasszony érkezett számomra Erdélyből?
Ah fel kell őt világosítanom a valóról! <span class=
"pagenum"><a name="Page_113" id="Page_113">-113-</a></span></p>
<div class="chapter">
<h3><img src="images/ch07.png" alt="" title="" />XV.</h3>
</div>
<p class="summary">(Szerencsétlen szemköztülés a szinházban, a mi
azonban egy más férfinak reménytelen győzelmet szerez.)</p>
<p>Másnap este a nemzeti szinházban találkozunk ismerőinkkel.
Domokos bácsi elég korán küldött jegyekért s hoztak számára három
egymás melletti zártszéket. Ezt inkább szerette, mint a páholyt,
mert a hamis nagy uraskodás soha sem volt gyöngéje. Otthon ugyan
6000 forint jövedelmével igen előkelő uraság volt, de nem akart hiú
lenni, hogy a fővárosban is versenyre keljen a leggazdagabb
osztályokkal.</p>
<p>Ott ültek tehát a hetedik vagy nyolczadik sorban s a vak
szerencse elköveté Pál báróval azon gonosz játékot, hogy helyükről
kényelmesen beláthattak a Dorozsmayné páholyába, a hol az egész
előadás alatt jöttek, mentek a tisztelgők.</p>
<p>Esztike kisasszony hallgatagon ült szokott helyén, szemközt a
nézőkkel. Pál báró lopva pillantgatott feléje és észrevette, hogy a
leányka élénk kiváncsisággal vizsgálja Zsuzsikának
arczvonásait.</p>
<p>Ez okból a pokol mélységes fenekére kivánta a mai alkalmatlan
mulatságot és összes férfiúi erejébe került, hogy úgy ne üljön ott,
mint a törvényszék előtt a vádlott, kit éltefogytáig tartó börtönre
fognak itélni.</p>
<p>Zsuzsika közbül ült s minden pillanatban volt valami kérdeni
valója. Tehát Pál báróhoz fordult, a hol, mint oraculumtól a
legkielégítőbb felvilágosítást várhatta. Az eléadásban, a nők
öltözékében, a díszletekben és szemfényvesztő világításban a földi
paradicsom bájait fedezé <span class="pagenum"><a name="Page_114"
id="Page_114">-114-</a></span> fel. Még a mi nemzeti szinházunknak
ódon, kopott és divatból régen kiment nézőtere is bámulatba ejtette
s azalatt oly leírhatlan boldogság ragyogott arczán, mint vidéki
fiatal leánytól kitelik, a ki annyi vágyódás után végre megláthatja
mindazt, a miről olvasott, a miről álmadozott.</p>
<p>Esztike kisasszony mindent látott s nem kétkedhetett többé, hogy
a boldog és biztos viszonszerelem eszményi képét látja maga előtt.
Mert Zsuzsika csakugyan oda volt a látott gyönyörök
szemlélődésében. A szinésznők gazdag és ízlésteljes öltözéke, a
varázshatású diszítmények folytonos változatossága lelkét
megszakítás nélkül felmagasztalt hangulatban tartá. Mert ő nem
Bécsből, nem Párisból, hanem Csikszék fenyveseiből hozott szemet,
ez pedig mindent bájosnak, gazdagnak és utolérhetlennek mutatott,
mintha e hely volna a mennyországnak középpontja.</p>
<p>Mentül lelkesültebb és boldogabb volt Zsuzsika, annál inkább
elsötétültek Esztike kisasszony arczvonásai. A legkeserűbb csalódás
kifejezése rajzolódik ki ajkán és tekintetén. A színpadon folyó
játék, az érdekes bonyodalom, a művészi előadás hidegen hagyta. Ha
a közönség fellelkesedett, tapsol, a művésznek vagy a szerzőnek, ő
csak arra figyelt, mily boldog lehet az a leányka a zártszéken! És
mily irtóztató áruló lélek lakhatik oly férfiban, a ki ezen leány,
mint saját menyasszonya mellett ül, s megfeledkezik, mily édes
bizalmasság fejlődött ki közöttük csak kevéssel is ezelőtt!</p>
<p>Még soha ily véget érni nem akaró művet nem adtak a szinpadon.
Zsuzsika pedig minden jelenet után attól rettegett, hogy vége a
felvonásnak és lebocsátják a függönyt. Ezer örömmel ott maradt
volna 80 éves koráig.</p>
<p>Domokos bácsi is elismerte, hogy a pestiek jobban játszanak,
mint azok, kiket ő legutóbbi alkalommal Gyergyó-Szentmiklóson
vásárkor látott. De mégis jobban ingerelte a vacsora, mely ma
Estére a Vadászkürt étteremében volt tervezve. <span class=
"pagenum"><a name="Page_115" id="Page_115">-115-</a></span></p>
<p>Tetézte a szerencsétlenséget, hogy Dorozsmayné ő nagyságát épen
ma különösen érdekelni látszott a darab menete. Oly annyira, hogy
máskor mindig lesben álló és fáradhatlanul őrködő anyai szeme
figyelembe sem vette, hogy édes kedves kis leánykája unatkozik s
alig várja, hogy innen szabaduljon.</p>
<p>Pál báró csak az ötödik felvonás folyamában merészkedett a
Dorozsmayné páholyába felpillantani. Ez csak bűnös voltát erősíté
meg Esztike előtt. Büntetésül lenéző és megvető tekintetet
kapott.</p>
<p>Végre valahára ötödször gördült le a függöny. Az általános
tapsra ugyan újra megjelentek a szinészek, mély hódolattal fogadták
a közönség tetszésnyilatkozatait s a mindig készletben tartott
koszorúkat vallásos kegyelettel szedegették fel s így az eléadásnak
csakugyan igazán, valóban és visszavonhatlanul vége lett.</p>
<p>Még csak egy reménye volt Pál bárónak. Hátha visszapillant
kedves tanítványa, mielőtt távozik? Ámde szó sincs erről. Segít
mamájának szép fehér shawlját felölteni, a magáét is nyakára veti,
eltünik az ajtón s a páholy üres marad.</p>
<p>Következett erre a megállapított programmszerinti vacsora a
Vadászkürt teremében. Zsuzsika a czigányzenét nemzeti felhevüléssel
hallgatta s meg volt győződve, hogy ily mély dallamosságról és
szabatos előadási művészetről a hires Mozartnak és Beethovennek
fogalma sem lehetett.</p>
<p>Domokos bácsi a felhozott bort kétes minőségűnek itélte, de ez
tökéletesen megfelelt azon várakozásnak, a mit okos ember a legjobb
vendéglőtől is igényelhet. Midőn pedig kongott az éjfél órája, haza
kiséré a fiatal báró erdélyi rokonait, aztán szállására sietett,
lefeküdt, de csak a reggel közelegtére élvezheté az álom
jótéteményét.</p>
<p>Ah, de másnapra még szörnyebb megpróbáltatások vártak rá.</p>
<p>Délután négy óra mult, a midőn a gyöngéd figyelemmel
<span class="pagenum"><a name="Page_116" id=
"Page_116">-116-</a></span> teljes Porczogh báró saját kocsijával
érkezett a József-térre és Arthur grófot meglátogatá.</p>
<p>– Barátom, – szólt még le sem ülve, – itt az idő, tovább
lehetlen a habozás és ingadozás. Öltözz fel gyorsan, menj a
Nádor-utczába, hajtsd végre a kellemetlen üzletet, mert egyenes
forrásból tudom, hogy új hadizenet készül ellened a
váltótörvényszék részéről és élve-halva menekülésre kell
gondolnod.</p>
<p>– És fia-ura legyek Bogárdynak, ennek a csikóbőrös kulacsból
borozgató betyárnak?</p>
<p>– Arthur, ezen már túl vagyunk. Én ugyan tökéletesen hiszem,
hogy kanonok bácsi kiszámított komédiát űzött veled, mert ily
házassági tervnek a háznál sem nyoma, sem látszatja. Különben is
papnak soha sem hiszek. A pap, mikor három napos csecsemő voltam,
már megcsalt, kelepczébe kerített azáltal, hogy pápistának
keresztelt. Innen származik életem nyomorúsága, mert elköltvén
pénzét a gazdag özvegynek, kit feleségül vettem, nem válhattam el
tőle, míglen egy alkalmas inláz megszabadított tőle.</p>
<p>– Mért beszélt hát velem az özvegy férjhez meneteléről? Ha nem
igaz a hír, hamar kiderül a való.</p>
<p>– Úgy van, kiderül; csakhogy akkor elkövettél már valamely többé
jóvá nem tehető elhamarkodást. Ezt meg is kezdted, mert úgy viseléd
magad, mint szerelemféltő regényhős s megijesztetted az egész
társaságot.</p>
<p>– Számítsd be sértett büszkeségemnek.</p>
<p>– Nem érthetem, mért késedelmezel? Egyfelől: gyönyörű falat,
igéző menyecske s ha több nem, 20,000 forint jövedelem, a mi bőven
elég lesz a mamád vadászkastélyában. Ha több pénz kell, az anya, a
ki egyetlen gyermekét imádja, bálványozza, egy szavára küld neki, a
mit csak kiván.</p>
<p>– Másfelől?</p>
<p>– Ezt épen oly jól tudod, mint én, mi vár rád. Betáblázott
adósságaid nem nyugtalanítnak ugyan, mert tiszttartód pontosan
fizeti kötelezettségeidet. Azonban váltóid lejárandóban vannak s
ekkor rettenetes válság <span class="pagenum"><a name="Page_117"
id="Page_117">-117-</a></span> üt ki. Csődöt kérnek ellened s akkor
tönkre vagy téve mint gróf a főrendek házában, mint gentleman a
kaszinóban, a jokey-clubban, s mint kérő a Dorozsmay-háznál!</p>
<p>– Azt hiszed, hogy újra prolongálhatom váltóimat?</p>
<p>– Bizd csak rám. Mihelyt hivatalosan tudva lesz, hogy a
Dorozsmay örökösnőt feleségül veszed, a legirtóztatóbb vérszopók
megszelidülnek. Rosenfeld, Goldhügl és Kohn Fülöp nem tökfilkók,
kik meg ne értenék az okos szót.</p>
<p>– Máskor, mint akadályról, az erdélyi vad báróról is
beszéltél.</p>
<p>– Ennek végkép bevágtuk az utját. Megbukott és kegyevesztett
mind örökön örökké, amen. Nem hallottad, mi történt? Valami
bozontos sörényű székely medve érkezett ide, mondhatom, igen csinos
leányával. Ritkóczyné nénémtől tudom, hogy az a gencsi véndoromb,
Zsuzsi néni ezt a falusi bájt szánta a bárócska feleségeül,
különbeni kitagadás fenyegetése alatt. Pál báró tegnap és
tegnapelőtt hazafias cicerone módjára hordta szét vendégeit a
városban, a Dorozsmay-házban pedig széltiben beszélték, hogy Pál
báró számára menyasszonyt küldtek Erdélyből. Eltalálhatod, kitől
eredhetett e hír forgalomba hozása. E mellé a szerencsétlen báró
még azon bolondságot is elkövette, hogy jövendőbeli apósát, mint
Marialaky Domokos rokonát, a Nádor-utczai házba bevezette. Most már
minden kétség megszűnt, mert a corpus delicti jelen volt és ott
sétált a terem fényes padlózatán.</p>
<p>– És Esztike?</p>
<p>– Eleinte rá sem nézett a báróra, végre sok unszolás után olyan
pompás kibigyedt ajkkal oda veté: «nem is reméltük, hogy ma még
szerencsénk legyen báró úrhoz, mert hallottuk, hogy szép
menyaszonya megérkezett».</p>
<p>– Porczogh! ez a dolog szeget üt fejembe.</p>
<p>– Mért? mi ujság van benne? <span class="pagenum"><a name=
"Page_118" id="Page_118">-118-</a></span></p>
<p>– Ha Esztikének nem tetszett a menyasszony megjelenése, akkor
nem lehet közönyös a báró iránt.</p>
<p>– Ez régi dolog, barátom. De ebből csak az következik, hogy a
pillanat, melyben mindent merhetsz, melyben határozottan
fölléphetsz, jelen van, és biztos sikert igér. Hol a házassági
szerződés javaslata?</p>
<p>– Itt van szekrényemben.</p>
<p>– Ki vele onnan. Írd alá egy jobbnak hiányában s egy szebb
jövőnek reményében. Ime, beszélgetésünk alatt felöltöztél, kocsim a
kapu előtt áll és rendelkezésedre vár. Menj, végezz, s ha készen
vagy, hajtass a kaszinóba, a hol addig nyugtalanul várlak.</p>
<p>A Dorozsmay-háznál ma még kisebb és bizalmasabb elfogadó nap sem
volt, de a grófot, mint elfogadott kérőt tekintették a háznál s a
kapus, inas, szobalány, végre a komorna forumain keresztül hatolva,
belépett egy szobába, a hol a ház asszonyát egyedül találta.</p>
<p>– Tisztelt nagyságod! – kezdé minden társalgási bevezetés
nélkül. – A házassági szerződést, melyet nagyságod rendeletéből
megbizottja, Bogárdy Zoltán úr elém terjesztett, gondosan
átolvastam s bővebb átvizsgálás végett családi ügyvédünkkel is
közlöttem. Miután pedig ezen okmánynak minden pontját helyeseltem
és hálás köszönettel fogadtam, azért jövök, hogy a mely órában
nagyságod parancsolja, Esztike kisasszony édes anyjának és
törvényes jogtanácsosának jelenlétében aláírjam és az édes anya
áldását e szent frigyre, fiúi bizodalommal kikérjem.</p>
<p>Dorozsmayné az első pillanatban zavarba jött e váratlanul
érkezett nyilatkozat hallatára. Mert valóban a család legbensőbb
körében megszokták már hinni, hogy e házassági terv lassanként
önmagától elalszik és elenyészik.</p>
<p>Mert a mily igaz, hogy kezdetben az összeköttetés a Bendeffy
grófokkal módfölött kedvére volt az özvegynek, épen oly változás
következett be, a midőn kiderült, hogy leánya szívében a szerelem
érzete teljesen hiányzik. <span class="pagenum"><a name="Page_119"
id="Page_119">-119-</a></span></p>
<p>És most felelnie kellett.</p>
<p>– Gróf úr, – mondá, – jól tudja, minő örömmel fogadtuk
megtisztelő ajánlatát és leányom is az első kellemes meglepetés
perczében őszinte hálával fejezte ki beleegyezését. Ezóta hosszabb
idő telt el s én félni kezdek, hogy leányom, mint gyermek, élni
akar az asszonyi nem azon jogával, hogy változékony lehessen. Ha
tehát leányom most már másként gondolkodnék, magam is kényszerülve
volnék korábbi szavamat és igéretemet visszakérni.</p>
<p>– Hogyan! adott szavát visszavenni? de hiszen ily rémítő
csalódás elviselhetlen bánatot okozna nekem és szétzúzná szívemet.
Érzem, hogy életembe kerülne e szakítás, ha azon leírhatlan
boldogságot, melyet már bizonyosnak tarték, egyszerre ismét
elröpülni és elenyészni látnám.</p>
<p>Dorozsmayné csengetett s a belépő komornának parancsolá, hogy
Esztike kisasszonyt hívja ide.</p>
<p>Az özvegy teljesen nyugton érzé magát, mert ha Esztike kimondja,
hogy elhamarkodott igéretét feledésbe menni kivánja, vagy a mi
valószinűbb, ha a gyermek szörnyű zavarában habozni, ingadozni kezd
és anyjára hagyja a válasz megadását, akkor Arthur gróf pöre a
legrövidebb úton be van fejezve, s többé e kérdésről halandó ember
nem beszél.</p>
<p>Ezalatt Esztike bejött, nyájasan és barátságosan mosolygott s
midőn Arthur gróf elébe ment, kezét tiszteletteljesen megcsókolá,
oly rokonszenves melegséggel hajtotta meg fejét, mint csak valaha
szerelmes leány szíve választottja előtt tehette.</p>
<p>Arthur gróf azonnal észrevette a kedvező szél keletkezését és
semmi sem tartóztatá többé vissza, hogy átvegye az anyát illető
szólásjogot, jól érezvén, hogy itt rohammal és meglepetéssel kell a
csatát megnyerni.</p>
<p>– Esztike kisasszony, – mondá a legmélyebb tisztelet hangján,
melyet a szenvedélyesen szerető kérőnek esdeklése támogatott. –
Azért jöttem, hogy a mi eddig a hideg szertartások színét viselte,
most mint <span class="pagenum"><a name="Page_120" id=
"Page_120">-120-</a></span> férfi, a legszebb leány előtt, kit
valaha emberi szem látott, meghozzam hódolatomat és kérjem, hogy a
házassági szerződés aláírásával, az egész világ előtt nyiltan és
büszkén hirdethessem szerencsémet és azon napon, melyet édes anyja
kijelölni fog, mint a föld legboldogabb halandója, imádott arámat
Isten oltára elé vezethessem.</p>
<p>De most már Dorozsmayné mellében is megerősödék az anyai szív
bátorsága s leányát nagy hévvel karjaiba zárva, hangos szóval
mondá:</p>
<p>– Esztikém, egyetlenegy szeretett leánykám! tőled függ a
határozat. Én soha sem erőtettelek, még egyszerű rábeszéléssel sem
akartam anyai hatalmamat éreztetni. Csak azt gondold meg újra,
mielőtt szólnál, hogy igen vagy nem feleleted egész élted
boldogságát vagy boldogtalanságát fogja eldönteni,
visszavonhatlanul.</p>
<p>– Kedves drága édes anyám, – szólt a leányka megindulva,
reszketve és szeméből könyeket hullatva. – Tudod, hogy szeretlek, s
tudom, hogy az én boldogtalanságom mindkettőnknek életébe kerülhet.
Azért hálás szívvel köszönöm neked, hogy teljes választási
szabadságot engedtél. És én anyai engedelmeddel élve, őszinte
szívből származó köszönettel fogadom Arthur grófnak engem
megtisztelő ajánlatát és örök szövetségünk jeléül jobb kezemet
nyújtom.</p>
<p>Az anya kezeivel takará be szemét e végzetteljes nyilatkozat
hallatára. Arthur gróf pedig visszanyerte önuralmát s ezen percztől
vele született illemmel és méltósággal tudta játszani, úgy a hódító
nagy urat, mint a szenvedélyes szerelmest.</p>
<p>Ezen váratlan fordulat egyiránt meglepte a kérőt és anyát. Ily
minden utógondolatot kizáró határozottságot senki sem várt. A midőn
Esztike beszélni kezdett, egyik sem tudta, mi lesz utolsó szavának
értelme? Talán épen e körülmény figyelmezteté az anyát, hogy mindez
nem lehet természetes, s hogy ily váratlan fordulat előidézésére
titkos rugók is közreműködhettek. <span class="pagenum"><a name=
"Page_121" id="Page_121">-121-</a></span></p>
<p>Mert Esztike egyszerű jó kis leány volt. Soha sem mutatott
hajlamot szenvelgésekre. Holmi színpadi jelenetek utánzása pedig
homlokegyenest ellenkezett egész valójával. És most mégis szokása
ellen oly idegenszerű ünnepélyességet vett fel. Mondhatni,
szavalt.</p>
<p>Oh ha mégis nem szívéből, nem lelkének tiszta meggyőződéséből
származott mai elhatározása! <span class="pagenum"><a name=
"Page_122" id="Page_122">-122-</a></span></p>
<div class="chapter">
<h3><img src="images/ch08.png" alt="" title="" />XVI.</h3>
</div>
<p class="summary">(A lovagias és nagyuri vőlegény, a ki semmitől
sem irtózik inkább, mint nyomorú pénzről beszélni
menyasszonyával.)</p>
<p>Még azon estén híre futamodott a városban, hogy a fényes nevű
Bendeffy Arthur gróf gyűrűt váltott a gazdag Dorozsmay
örökösnővel.</p>
<p>Porczogh báró minden szinházba ellátogatott s közlötte a
legfrissebb ujságot a legismeretesebb hírhordókkal. Onnan elment a
szerkesztőségekbe, hogy a lapok másnap «hiteles és egyenes
értesülés alapján» kürtölhessék a világrendítő eseményt, hogy főuri
fényes lakodalom készül s némely kevésbbé lelkiismeretes közlöny
még az esküvő határnapját is meghatározhatni vélte.</p>
<p>A hatás mindenfelé rendkívüli. A kávéházak hősei és orakulumai
büszkén hirdeték, hogy előre megmondták: ily roppant demokrata
vagyon csak a születési aristokraczia markába kerülhet e megromlott
korszakban.</p>
<p>Reggel 10 órakor három igen elegáns gentleman fut lélekszakadva
a tekintetes váltótörvényszék palotájába s ott Bendeffy Arthur gróf
ellen beadott keresetüket visszaveszik. Rosenfeld, Goldhügl és Kohn
Fülöp urakról van szó, és az ő nagy bánatukról, hogy oly magasrangú
tökéletes gavallért, mint Bendeffy gróf, tán még meg is
sérthettek.</p>
<p>Ez okból a három helybeli nagy hatalmasság, ha nem is
<i>collectiv</i>, de mindenesetre <i>identique</i> jegyzéket intéz
a József-téri szállásba, és ezen iratuk értelmében «sajnos
félreértések»-ből keletkezett lépéseikért ezer <span class=
"pagenum"><a name="Page_123" id="Page_123">-123-</a></span>
bocsánatot kérnek; további alázatos szolgálataikat pedig azon
hathatós kifejezéssel ajánlják, hogy összes vagyonuk ő méltóságának
kegyes rendelkezésére, minden pillanatban, éjjel vagy nappal készen
áll.</p>
<p>Megeshetik, hogy elébb mint vélik, szavukon is foghatják
őket.</p>
<p>Gencsy Pál báró végkép megsemmisülve szobájába zárkózik. Varjas
Andoriás, a ki nem szokott hírlapokat olvasni, megdermedve
csodálkozik urának remete élete fölött. Domokos bácsi és Zsuzsika
kisasszony végre betelnek a bámulni való dolgok látásával, s néha
pihenésre szánták a napot.</p>
<p>Hol jár Bogárdy Zoltán? Ő bizony használja a szünidőt s
lerándult Erdélybe diós kalácsot enni. Még kanonok bácsi sem
mutatkozott. Ez pedig megyéjébe utazott szent karácsonyt tartani,
mintha nélküle meg sem eshetnék az éjféli mise.</p>
<p>Arthur gróf mindennapos a Nádor-utczában, Dorozsmayné pedig és
leánya szorgalmatosan látogatják özvegy Bendeffy Károlynénak
csekély körre szorított, de annál válogatottabb esteli társaságát.
A szép Louise a delegatiók befejezésével Bécsben boldogítja öreg
herczegét, nagy megnyugtatására Bendeffy grófnénak, a ki jól
ismerve a világ folyását, sajátszerű fogalmakkal birt az
emberekről, kedves fiacskájáról és a dolgok állapotáról.</p>
<p>Közeledett az új év és Arthur grófnak folyvást ajkán forgott a
kérdés, mikor lesz az esküvő? de maga sem érté miért? nem talált
kedvező pillanatot ezt megpendíteni.</p>
<p>Ellenben ha Esztikével a kandalló szobában ült és édesdeden
csevegett a jövendő szép napokról, rengeteg sokat tudott rakásra
hordani azon leírhatlan boldogságról, mely kettőjüket várja.
Esztike többnyire lelkesülten hallgatá ezen regényes szép jövőnek
boldogságait s költői részleteit, de néha mégis elgondolkodva nézte
a kandalló pattogó tüzét, vagy elmélázkodott a hamvban elenyésző
zsarátnok fölött.</p>
<div class="figcenter" style="width: 342px;"><a href=
"images/i008hq.jpg"><img src="images/i008.jpg" alt=
"Varjas Andoriás… megdermedve csodálkozik." title=
"Varjas Andoriás… megdermedve csodálkozik." /></a>
<p class="caption">Varjas Andoriás… megdermedve csodálkozik.</p>
</div>
<p><span class="pagenum"><a name="Page_124" id=
"Page_124">-124-</a></span></p>
<p>– Egész világom csak ön lesz, imádott Esztikém! Elvonulunk a
zajos városból és elrejtőzünk mamám egyik csendes vadászkastélyába,
az erdő szélén. Ott én 20 teljes esztendőt szentelek szerelmemnek s
azon gondolatnak, hogy enyém lett e föld legdrágább kincse, s hogy
az én nőm egész életem minden óhajtását betölti, minden vágyamat
kielégíti.</p>
<p>– Oh, – felelt Esztike, – 20 esztendő sok. Azt én tudom, a ki
ennyi évet még nem éltem, mégis végtelenül régi idő óta vagyok e
földön. Azt hiszem a 20 évből elengedhetek önnek körülbelül 19
esztendőt.</p>
<p>– Nem, egy napot sem fogadok el. Mert, hogy őszinte legyek, mint
voltam gyermekkorom óta, tudtára kell adnom, hogy engem sok
szerencsétlenség ért. Nagy és pompás urodalmaim meglehetősen
adósság alá vannak merülve, ha tehát eleinte csendesen és boldogan
visszavonulva élünk, annál hamarabb foglalhatjuk el a nagy világban
azon helyet, mely számunkra rendelve van.</p>
<p>– És csak a pénz hiánya okozza, hogy e szép időket később
érhetjük el?</p>
<p>– Egyedül csak ez. Fájdalom ezen egy ok is elég erre.</p>
<p>– Ha csak ez az akadály, – felelé őszinte szívvel a menyasszony,
– akkor ne aggódjunk; mert a mi a pénzt illeti: van a mamának
annyi, hogy azt se tudja, mit csináljon vele? Hiszen mindig csak
azzal gyötör, mit vegyen nekem.</p>
<p>– Ah ez eredeti, ez nevezetes! A mamának oly sok pénze van? (Oly
hangon mondá ezt, mintha most hallott volna először a mamának nagy
vagyonáról beszélni.) De kedvesem, a mi a mamáé, az nem a mienk. Ön
még gyermek, édes Esztikém, még nem ismeri a világnak undokul
prózai ügyeit.</p>
<p>– Én csak azt tudom, hogy mamám soha sem tudta egész évi
jövedelmét elkölteni. Hogy mit csinál a maradékkal? nem tudom, csak
sokszor láttam, hogy a Wertheim-szekrényben rakásostul állnak a
bankjegycsomók, <span class="pagenum"><a name="Page_125" id=
"Page_125">-125-</a></span> de én elfutottam onnan, mert a csomóba
rakott papirpénznek irtóztató kiállhatlan bűze van.</p>
<p>– Ah, irtóztató bűze! Ez eredeti, ez nevezetes.</p>
<p>Arthur gróf egészen oda volt, oly édesdeden nevetett, úgy a sok
pénz hallatára, mint azon naiv észrevételre, hogy a csomósan
egyberakott bankónak kiállhatlan büdös szaga van. Jól tudta ő, hogy
csakugyan tömegesen fekszik a pénz a Dorozsmay-ház szekrényeiben,
de mégis kellemesen hangzott előtte, ha ily hiteles szemtanútól
nyert közelebbi értesülést.</p>
<p>– Imádott Esztikém! – mondá – képzelhetlen erőtetésembe kerül
önnel, e földi lét legaljasabb tárgyáról, a pénzről beszélgetni, a
midőn a drága időt, a mit itt tölthetek, kizárólag arra kivánom
fordítani: mily szép ön, mily végtelenül szeretem. De meg kellett
mondanom, hova megyünk lakni? akkor, ha önt végkép enyémnek
mondhatom.</p>
<p>– Nem lakhatunk itt, a hol annyi szoba van? vagy…</p>
<p>Itt elpirult és egy életért meg nem mondja, mit gondolt.</p>
<p>– Ah, az én mennyből alászállott arám elpirult! De tudja meg
kedvesem, hogy az én József-téri lakásom csak bérelt szállás, s
hogy finom érzésű férfi, a kinek birtoka is van, csak saját
hajlékába vezetheti nejét. Én már elküldtem egy csapat kárpitost
azon kastélykámba, hogy ott mindent szépen, csinosan, kényelmesen
és a szemnek tetsző izléssel elkészítsenek. Utánuk majd a
butorszállítók következnek.</p>
<p>– A butorszállítok? de hiszen a mama is rendelt már új
butorokat. Azt mondta, ő nem tudja, minő szokás divatozik a gróf
uraknál, de mint magyar nemes asszony fönn akarja jogát tartatni.
Nálunk pedig a háztartáshoz szükséges butorok beszerzése a nő
részét illetik.</p>
<p>– Ah, ez eredeti! A butorbeszerzés kötelessége a nő hozományához
tartozik! Ez nevezetes! Megvallom, soha sem tudtam. Mert eddig
eszembe sem jutott, hogy egykor olyan feleséget is kaphatok, a ki
butort hoz a <span class="pagenum"><a name="Page_126" id=
"Page_126">-126-</a></span> házhoz! Valóban, míg élünk, mindennap
tanulunk valami újat! Szavamra mondom, ez imádandó tréfa. Az én
angyali Esztikém fog a házhoz butorokat hozni! Megengedi, hogy egy
ártatlan élczet kiszalaszszak? Utoljára megtörténhetik rajtunk azon
gyöngéd figyelem, hogy tulipános ládát raknak fel kocsink
saroglyájára.</p>
<p>– Mért ne? ha tudná az ember, hogy a tarka tulipánt festő
művészből egykor második Munkácsi válik!</p>
<p>– Köszönöm. Ez jó felelet volt. Én csak ártatlan tréfát engedtem
meg magamnak, szívem dicső királynéja pedig hazafias ötlettel
riposztirozik.</p>
<p>S miután ő méltósága görcsöket kapott, ha pénzről kellett
beszélnie, csak úgy mellékesen oda vetve mondá:</p>
<p>– Minden okos új házas kicsiben kezdi; mert csak a takarékos jó
gazda remélheti, hogy később kedve és rangja szerinti fényt űzhet.
Ez okból, ha Dorozsmayné ő nagysága az esküvő után leányának valami
csekély ajándékot adna, az szent vagyon legyen közöttünk, melyhez
könnyelműleg nyúlni mindenha tiltva lesz.</p>
<p>– Igen, de a mama azért adja, hogy elköltsük, hogy a szükségesek
mellé még a kellemest is megszerezhessük.</p>
<p>– Azért adja, hogy elköltsük? Soha ilyet életemben nem
hallottam!</p>
<p>– Mindjárt kezdetben szép összeget igért, s megparancsolta, hogy
ha kell megint, rögtön írjak.</p>
<p>– Ah! megparancsolta? Ez nevezetes. Ugyan hol volna azon
háládatlan leány, a ki anyja parancsait elmulasztaná teljesíteni?
De már arról kezeskedem, hogy nem az én Esztikém lesz, a ki
gyermeki kötelességéről megfeledkezhetnék. Csak azt nem értem, hogy
a midőn boldog jövőnkről akartunk álmodozni, lassanként leestünk a
köznapiság posványába. Szavamra! még csak az hiányzott, hogy
megkérdjem, mennyire rúghat az igért szép összeg?</p>
<p>– Mamám 100,000 forintról beszélt.</p>
<p>– Ah, százezer forintról? Ez már a legnevezetesebb. <span class=
"pagenum"><a name="Page_127" id="Page_127">-127-</a></span> Azonban
itt van ideje, hogy kellemesebb tárgyakról beszéljünk.</p>
<p>– Úgy-e nem haragszik?</p>
<p>– Hogyan! Én, és haragudni!</p>
<p>– Mert nem én vagyok oka. Hiába mondtam mamámnak, ne adjon nekem
egy krajczárt sem, mert Arthur gróf nemes érzelmű férfi, csak
szívének okozunk fájdalmat, ha gyöngédsége ellen erőszakot követünk
el. Ne sértsük meg tehát azt, a ki szerető nőt keres, azzal, hogy
pénzt vigyünk házához.</p>
<p>– Ah! hogy pénzt vigyenek a házhoz! Ki hallott ilyet? És mit
felelt erre a kedves mama?</p>
<p>– Azt, hogy gyermek vagyok, s nem értek a világ folyásához.</p>
<p>– Nagyon szellemdús megjegyzés. Hogy gyermek, ez igaz; de hogy
nem értene a világ folyásához, ez oly beszéd, mely csak a mamának
van megengedve.</p>
<p>– Tehát nem lesz megsértve, ha elhozom a 100,000 forintot?</p>
<p>Arthur gróf egy kicsit szögletbe lett szorítva, de annyi kitérő
válasz állott rendelkezésére, hogy kénye-kedve szerint
válogathatott köztük. És felelé:</p>
<p>– Szeretett szép leánykám. A férfias méltóság érzete parancsolja
nekem, hogy ne avassam magamat oly ügyekbe, melyek arám és mamája
között felmerülnek Ha ilyesmi történik kettőjük között, legjobb, ha
előttem titok marad. Én menyasszonyom szemében keresem földi
üdvömet, a többit a szülők bölcseségére bízom.</p>
<p>Ezen közbejött kérdés tehát el volt intézve. De volt még valami,
a mi ő méltóságának veséjét éjjel-nappal furdalta s miután így
szándékán és akaratán kívül nyakig úszott a kérdezősködésekben, s
mindenre kivánt feleletet kapott, elhatározá, hogy míg tüzes a vas,
verni fogja.</p>
<p>Nem ajtóstul rohant be, hanem messzebbről kezdve mondá:
<span class="pagenum"><a name="Page_128" id=
"Page_128">-128-</a></span></p>
<p>– Mentől tovább nézem önt, annál inkább veszem észre, mennyire
hasonlít édes mamájához.</p>
<p>– Oh nem nagyon. Mamának kék szeme és fekete haja van.</p>
<p>– A haj és a szem színe semmit sem határoz. Néha még a vonások
sem. Annál többet az arczkifejezés, a nézés, a mosoly s azon
vonások hasonlósága, melyek az örömöt vagy a szomorúságot az arczra
kirajzolják.</p>
<p>– Mamám fiatal korában sokkal szebb volt, mint most én.</p>
<p>– Hogyan? fiatal korában? Az ég minden szenteire, csak nem nézi
édes anyját oly nőnek, a ki többé nem fiatal? Szavamra! Dorozsmayné
ő nagysága egyike a legkellemetesebb asszonyoknak, kiket életemben
valaha ismertem.</p>
<p>– Csendesen, gróf úr. Mamám egyáltalában nem szereti, ha szépnek
mondják. Még tőlem sem tűri, s ha szórakozásból így szólítom,
kedves szép mamám, néha kiküld a szobából.</p>
<p>– A szépség ellen pedig hiába tiltakozik mindaddig, míg a férfi
sereg vakon nem születik. Végtelenül csodálom, hogy ennyi kellemmel
felruházva s még legjobb korában, nem gondol arra, hogy másodszor
is férjhez menjen.</p>
<p>– Az ég irgalmazzon azon embernek, a ki tréfából vagy csak
izetlen udvariasságból ezt szemébe merné mondani. Emlékezem,
egyszer még kis leány koromban egy úr volt nálunk, a ki sokat
beszélt a mamával s aztán kanonok vagy Zoltán bácsi valamire
példálózni kezdtek, a mit én akkor nem értettem, úgy megharagudott
a mama, hogy mind a kettőt kikergette.</p>
<p>– Kikergette? a házból?</p>
<p>– Nem; csak a szobából. Három napig nem szólott hozzájuk, míg
végre mint töredelmes bűnösök megigérték, hogy többé e tárgyról ez
életben nem beszélnek, aztán bocsánatot nyertek.</p>
<p>– Valóban keményebb büntetést érdemlettek volna. Remélem
használt a leczke s azóta vigyázatosabbak. <span class=
"pagenum"><a name="Page_129" id="Page_129">-129-</a></span></p>
<p>Erre nemsokára belépett a ház asszonya s figyelmezteté leányát,
hogy közeledik a szinház ideje.</p>
<p>Arthur gróf telve reményekkel s mintegy ujjá születve a hallott
tömérdek sok jó ujság után, búcsút vőn, azon kérelemmel, hogy az
előadás folyamában, egyik felvonás alatt, tiszteletét tehesse.
<span class="pagenum"><a name="Page_130" id=
"Page_130">-130-</a></span></p>
<div class="chapter">
<h3><img src="images/ch09.png" alt="" title="" />XVII.</h3>
</div>
<p class="summary">(Új dráma a szinpadon, de a nézőtéren mégis
érdekesebb némajáték foly, melynek tárgyát csak ketten értették
meg.)</p>
<p>Esztike nemcsak jó leányka volt, hanem családi körben, különösen
édes anyja ellenében, igen közlékeny természettel bírt, bűnnek
tartván bármily csekélységet eltitkolni. Hogy pedig emlékező
tehetsége erős kifejlődésre jutott, olvasóink tapasztalhatták
akkor, a midőn mindent, a mit régi tanító mesterétől tanult, anyja
előtt szóról-szóra ismételni képes lehetett. Dorozsmayné nem
győzött eléggé bámulni, honnan veszi Esztike az eszméket, honnan a
hozzájuk való alkalmas kifejezéseket? Távolról sem sejtvén, hogy a
házi paradicsom-kertbe kigyó lopózott és leczkéket ad a jó és
gonosz tudások fájáról.</p>
<p>Épen most dicsértük, mily közlékeny és titkot tartani nem tudó
leányka ez az Esztike, s már rajtunk a világos czáfolat! Mért hogy
épen ezen egy titkáról soha sem beszélt?</p>
<p>Valószinűleg szokásban van más gondos anyánál is, hogy ártatlan
kiváncsiság vagy anyai jó akarat és tanácsadás czímén kikérdezik a
kis leányt, mit beszélt neki a vőlegény, tanúk jelen nem
létében?</p>
<p>Ez néha igen tanulságos időtöltés s ha a leányka őszintén vall,
az értelmes anya tökéletesen megismerkedhetik a vőlegény
jellemével.</p>
<p>Dorozsmayné nem hiú kiváncsiságból kérdezősködött. Mert a minő
örömmel és lelkesedéssel adta beleegyezését az első alkalommal ezen
házassági ajánlatra: <span class="pagenum"><a name="Page_131" id=
"Page_131">-131-</a></span> úgy most a frigynek megpecsételése után
kételyek szállták meg lelkét s rettegni kezdett leánya rögtönzött
elhatározásának következményeitől.</p>
<p>A legelső, a mit az anya ezen kérdezősködések folytán megtudott,
az volt, hogy Arthur gróf visszaél a leányka hiszékenységével s úgy
forgatja a beszéd folyamát, hogy különösen pénz és hozomány
tekintetében mindent előre kipuhatol.</p>
<p>Esztike pedig szent kötelességének tartotta vőlegényét hősileg
védeni. Szerencsétlenségére még azt is elmondta, mily szép
asszonynak tartja Arthur gróf az ő kedves mamáját, s nem győz
eléggé csodálkozni, hogy eddig nem gondolt másodszor férjhez
menni.</p>
<p>Már magában a férjhez menés megemlítése kettészakítá az özvegy
türelmét; most pedig hozzájárult ezen sértéshez (mert minden
ilynemű czélzást annak vett) azon fölfedezés, hogy Arthur gróf a
vagyonnak két részre oszlásától retteg.</p>
<p>– Szerencsétlen elfogult, – kiáltá az anya, – még annyi
belátásod sincs, hogy ezen alattomos kémkedés értelmét felfogd?</p>
<p>– Mamám, Arthur gróf csak azért kérdezte ezt, mert szeret téged
s ha ő boldog, neked is hasonlót kiván. Semmi kétségem, hogy engem
minden mellékérdek nélkül szeret.</p>
<p>– Szeret! Hiszen azt én sem kétlem. Anyai, tehát megbocsátható
hiúságom sugalja, hogy Istennek hála, van is rajtad mit szeretni.
De itt az ideje, hogy világosan beszéljek. Csakugyan hiszed, hogy
ez a férfi sereg, mely minden pillantásodat lesi, mely kész előtted
a rabszolgaságig lesülyedni, akkor is körülzsibongna minket, ha
atyád e nagy vagyont számunkra egybe nem gyűjti?</p>
<p>– Mamám, adj engem Arthur grófnak minden hozomány nélkül s
meglátod, boldog lesz velem.</p>
<p>– Gyermek! Arthur gróf jól tudja, hogy egyentel leányom s annak
idejében örökösöm vagy. Azt hiszed tán, hogy a valóságos életben is
oly erős próbákhoz <span class="pagenum"><a name="Page_132" id=
"Page_132">-132-</a></span> folyamodhatunk, minőket a szinpadon
elénk rajzolnak? Ott mindenféle szerencsétlenségeket kigondolnak;
hírbe hozzák a családot, hogy tönkre ment s akkor az imádók
csoportja eltisztul a háztól, mintha kisöpörték volna. A gazdag
leányt megkapja az, a ki híven maradt. És ki tudja? talán csak
azért maradt hű, mert az ártatlan csalás titkát jó előre
fölfedezte!</p>
<p>Esztikének hite és meggyőződése ily vádak, vagy inkább csak
gyanusítások hallatára sem ingadozott. Inkább szilárdan
elhatározta, hogy mindent kerül, a mi a bizalmatlanság színét
viselné. Ha egykor ő lépett elé, a legválságosabb perczben, s
kimondá a visszavonhatlannak látszó igent, minden körülmény közt
úrnője kivánt szavának maradni. A kis leányok pedig, ha fejükbe
vertek valamit, büszkék arra, hogy állhatatosak legyenek.</p>
<p>A sors szeszélye is úgy hozta magával, hogy Arthur gróf a
következő napokban igen óvatos volt és semmi oly fürkésző kérdést
nem koczkáztatott, mely őszinteségét kétes színbe burkolta volna.
Úgy is tudott már mindent, a mi kiváncsiságát kielégítette, a mi
érdekeit biztosította. Ha tehát Esztikével beszélt, egész
ékesszólását szerelme forróságának rajzolására fordította s ha
példálózgatott, mikor lehet teljesen boldog? mikor lesz megengedve
a házasságot megelőző intézkedéseket megindítani? ez csak javára
lett magyarázva, ez jellemének nem árthatott, ezzel csak
természetes türelmetlenségének jelét adta, melynek minden más
vőlegény is alá van vetve.</p>
<p>A mit azonban a leányka hite megerősített, az anyának kétkedése
meg nem rendíthetett, azt egy különös, de nem rendkívüli vagy
regényesen véletlen fölfödözés hirtelen és váratlanul egészen új
kerékvágásba terelte.</p>
<p>Egy estén az özvegy és leánya a szinházba mentek.</p>
<p>Ugyanazon estén a földszinti zártszéken négy egyén foglalt
helyet, kik közül hármat ismerünk, a negyediket ma látjuk először.
<span class="pagenum"><a name="Page_133" id=
"Page_133">-133-</a></span></p>
<p>Pál báró, Domokos bácsi, Zsuzsika kisasszony és egy negyedik, a
kinek honvédtiszti egyenruhája s gallérán két csillagja eléggé
elárulá kilétét.</p>
<p>Domokos bácsi jobb oldalán Pál báró, balfelől leánya s az
ismeretlen honvédtiszt telepedtek le s várták, a mi a szinpadon
következni fog.</p>
<p>Mindjárt első pillanatra világos volt, hogy a Domokos bácsi bal
oldalán ülő két személy a szó teljes értelmében szerelmes párocska.
Kettecskén, mintha rengeteg pusztán találkoztak volna, egyedül
ültek a sokaság között. Semmi gondjuk, mi történik a színpadon?
Legfölebb azt vették észre, hogy nem énekelnek, nem harsog a
zenekar összesége, tehát nem operát adnak. Talán megpillantották a
szinészeknek modern öltözékét is, s ha haza mentek, elmondhattak a
darab tartalmából annyit, hogy nem vitézi szomorú játékot adtak. A
többivel nem törődtek.</p>
<p>De honnan a föld gyomrából kerül ide ez a honvéd főhadnagy? Hogy
együtt jöttek ide Domokos bácsival, az kétséget nem szenvedett,
mert az ismeretség régisége csakhamar feltünt. Domokos bácsi hagyta
őket kedvük szerint éldelegni, tehát az ismeretség elismerve,
helybehagyva, sőt feljogosítva lehetett. Ő maga rájuk sem nézett;
megvetette hátát a zártszék támláján úgy, hogy az a szerencsétlen,
a ki háta mögé jutott, azt hitte, tán a szinház kályháját
állították elébe.</p>
<p>Domokos bácsi jobbján Gencsy Pál báró foglalt helyet és igen
megelégedve látszott lenni, hogy nincs többé a marialaki szépségnek
szolgálatában.</p>
<p>A honvédtiszt tegnap érkezett Pestre, azon hírre, mely a
Dorozsmay-háznál keletkezett s addig terjedt, míg valamelyik
barátja megírta neki, hogy jőjjön fel, mert nagy a veszedelem, mert
egy országgyűlési képviselő, ifjabb Gencsy Pál báró, úgy tünik fel,
mint Zsuzsika kisasszony vőlegénye.</p>
<p>Ezen kétségbeejtő levél olvasására egy heti szabadságot kért a
főhadnagy s felrobogott a fővárosba, azon eltökélett szándékkal,
hogy a csábítónak nyakát szegi. <span class="pagenum"><a name=
"Page_134" id="Page_134">-134-</a></span></p>
<p>Annál édesebb lehetett öröme, a midőn ajtóstul együtt berontván,
a tántoríthatlanul hű Zsuzsika, nemcsak elméletileg, mint Esztikét
tanították, hanem gyakorlatilag is egyenesen imádójának karjaiba
röpült. Erre mindjárt az első kérdés és felelet elhangzásával
napfényre jött, hogy a hír puszta koholmány, izetlen rágalom, mert
Pál báró mint rokon s hazulról felhívott ártatlan cicerone szolgált
s köztük valamely gyöngédebb viszonynak még árnyéka sem
keletkezett.</p>
<p>Eddig tehát minden rendén volt, de a túlvilágilag szerelmes pár,
csak most vevé először észre, mint áll ott a szoba közepén az apa,
Domokos úr, egészen megkövülve a meglepő látvány fölött s kérdeni
látszik: miként merészkedett az ő Zsuzsikája, atyai felhatalmazás
nélkül, szívéről és kezéről rendelkezni?</p>
<p>Minthogy azonban a főhadnagy úr neve és családja ismeretes volt,
s a szent frigy ellen komoly kifogást tenni nem lehetett, s másként
is Domokos bácsi Pestre érkezte óta igen vidám és engedékeny volt:
végre is azon kisegítő eszközhöz folyamodott, hogy az «utólagos
jóváhagyás reményében» kötött eljegyzést szülői tekintélyével is
megerősítette.</p>
<p>Így került e párocska egymás mellé a szinházban és Zsuzsika
kisasszony az egész előadás alatt mindig csak azt hallgatta, a mit
szomszédja halkan elsusogott.</p>
<p>Különben pedig Zsuzsika kisasszony és érdemes főhadnagyának
dolgaival senki sem törődött egyetlenegy nézőnek kivételével. Ezen
egyetlenegy néző pedig kissé messzebb, kissé magasabban ült egy
földszinti páholyban, szokott helyén szemközt anyjával és a
nézőtérrel.</p>
<p>Esztike kisasszony különös érdekeltséggel nézett le páholyából a
zártszéken ülő párocskára. Mint maga is «boldog menyasszony», hamar
észrevette hányat ütött az óra? s hogy időközben alkalmasint
egészen új constellatio támadt az égen.</p>
<p>Még látcsövét is felemelé; puszta formalitásból körüljáratva
szemét a páholysorokon, és tisztán mutató üvegét ama párocskán
feledé. <span class="pagenum"><a name="Page_135" id=
"Page_135">-135-</a></span></p>
<p>Gencsy Pál báró, már vagy unalmában, vagy különös
érdekeltségből, oly figyelmesen nézte a darabot, mintha a maga
pénzéből fizeti vala a zártszék árát. Fél szemével ugyan
észrevette, hogy bizonyos páholyban tudomásul vették jelenlétét, de
semmi áron nem akart oda feltekinteni, nem feledvén azon megvető s
lenéző pillantást, mely a legutóbbi találkozáskor majdnem épen e
helyen szívét jéggé fagyasztotta.</p>
<p>Kezdődik a második felvonás. Érdekes bonyodalom igérkezik a
szinpadon, a tisztes nő erénye ingadozik, a botrányt leső közönség
kárörömmel várja a bekövetkező bukást: de itt a négy zártszéken,
Domokos bácsi oltalma alatt, minden az előbbi kerékvágásban marad.
A párocskának még mindig ezer mondanivalója támad. A bácsi hízott a
kétes értékű élvezet hatása alatt. Pál báró, mintha székére
szegezték volna, oly ártatlanul ült helyén, hogy csak liliomág
kellett volna kezébe, hogy bevegyék szent Aloysius szobrának.</p>
<p>Esztike kisasszony pedig kényelmes observatoriumából mindent
látott, a mi a négy zártszéken történik, és úgy vélekedett, hogy az
a szép leány vagy soha sem volt a bárónak menyasszonya, vagy ha
volt, szörnyű, példátlan és minden szemérmet félrevető hűtlenséggel
elpártolt tőle, s hozzá oly kegyetlen, hogy korábbi imádójának
jelenlétében új diadalával büszkélkedik.</p>
<p>Ez szívtelenség, sőt több, valóságos illetlenség, gondolá.
Azután rápillantott a báróra, látcsővel is megnézegette
arczkifejezését, kereste a leverettség s a kétségbeesés vonásait,
de ismételt fürkészései daczára semmi ilyest fel nem
találhatott.</p>
<p>A harmadik felvonás kezdetével Arthur gróf lépett be Dorozsmayné
páholyába. Pál báró, a nélkül, hogy fejét mozdítaná, felpillantott
s látta, hogy Esztike kisasszony udvariasan, de minden melegség
vagy örömjel nélkül fogadja.</p>
<p>De lehetett-e ezen hidegségnek komolyabb jelentősége? Hiszen
különben is rossz izlésre mutatna, közhelyen, a hol a dúsgazdag
arának minden mozdulatát <span class="pagenum"><a name="Page_136"
id="Page_136">-136-</a></span> figyelemmel kisérik, így elárulni a
szívnek egész bensőjét! Még más ok is lehetett. A kis leány épen
most mondott kárhoztató itéletet a szívtelen leányra, a ki az új
hódolónak bizalmaskodásait a réginek szemeláttára viszonozta.</p>
<p>Pál báró ily messze nem kalandozhatott ábrándjaiban. Pusztán
csak az arcz kifejezéséből a leányka legtitkosabb gondolatait ki
nem olvashatta. Másként is az ő udvarlása soha sem ment túl a
barátság szigorú korlátain s a bizalmasság, mely köztük szövődék,
csak a mester s a tanítvány közötti viszony jellegét tartá fönn.
Nem lehetett ő egyszerre oly képzelgő, hogy Esztike kisasszony
tartózkodó viseletét csak azért, mert nem mosolyog boldogan Arthur
gróf szemébe, úgy magyarázza, hogy ez miatta történik, tisztán
kiméletből vagy épen túlgyöngédségből.</p>
<p>De azért, a mit látott, ha meg nem vigasztalhatta is, legalább
új gyötrelmet nem hozott. Mert valósággal Esztike kisasszony
legalább egy kis árnyalattal mégis több melegséget tanusíthatott
volna elismert vőlegénye irányában. Most pedig némely pillanatban
félreérthetlenül unatkozottnak mutatkozott. Épen ezen látogatás
ideje alatt folyvást a szinpad felé nézett s csak fejének könnyű
mozdulataival adott igenlő vagy tagadó választ a mellette ülő
grófnak.</p>
<p>Pál báró végre is azt hitte, valami mulékony összekoczczanás az
egész, miként ez a szerelmesek között gyakran előforduló mindennapi
állapot.</p>
<p>A negyedik felvonás végével Arthur gróf eltávozott. Esztike
kisasszony udvariasan viszonzá búcsúját, de épen nem feltünő
megkülönböztetéssel.</p>
<p>Ezen pillanattól kezdve Esztike kisasszony megint a földszinti
közönség tarka sokaságára veté szemét, de rövid kalandozás után
újra a négy zártszék vette figyelmét igénybe. Pál bárónak minden
vére arczába ömlék, a midőn érzette, hogy szívének titkos imádottja
hosszasan függeszti rá szemét s egész jelenetek tartamáig ott is
feledi. <span class="pagenum"><a name="Page_137" id=
"Page_137">-137-</a></span></p>
<p>Vajjon merhet-e kisérletet tenni? Oh ha bátorsága volna
feltekinteni, s keresvén ama tündér szemek sugarát, találkozhatnék
vele!</p>
<p>Érzette, hogy ez merész koczka s válságos perczet idézhet elé.
Hátha vakmerőségét ismét oly büszke lenéző tekintet bűntetné meg,
mint az utóbbi alkalommal? Erre aztán minden csalódásaiból végkép
kiábrándul s visszaesik az elhagyatottság sötét éjszakájába.</p>
<p>De mily kellemes meglepetés, mily édes vigasztalás! Pál báró
óvatosan, mintegy a véletlent játszva, feltekintett s látta, hogy
Esztike is rá néz s a szemek találkozása után sem fordítja félre
fejét! Bizonyos gyermekies őszinteség, félre nem magyarázható
részvét és barátság tükrözék tekintetében. Miután pedig
helyzetüknél fogva legkisebb feltűnés nélkül tehették, az egész
felvonás alatt folytatták ama csendes és méla szembeszédet, melyet
csak azok értenek, kik egymás szívében titkot rejleni vélnek.</p>
<p>A felvonás után Dorozsmayné, leányának szótlanságából
következtetvén, hogy unatkozik, késznek nyilatkozott a szinházat
elhagyni. Úgy látszott, hogy Esztike maradásra szavaz s miután az
új dráma végkifejlődése az özvegyet különben is érdeklé, ismét
visszaült helyére.</p>
<p>A függöny felgördültével ismét folyt a háromrendbeli játék. A
szinpadon hangos élőszóval, a zártszéki párocska között halk
susogással, egy zártszéki s páholyülés között szemmel és barátságos
tekintettel. Esztike oly kérdő arczkifejezést mutatott, mintha
mondaná: mért haragszik ön? mért hagyta el régi engedelmes és
mindig hivő tanítványát?</p>
<p>Ezalatt ha puszta megszokásból egy eltévedt tekintetet vetett is
a szinpadra, vagy a páholysorok felé, eme beszédes szép szemek
csakhamar visszatértek oda, honnan a czél nélküli elkalandozás
előtt kiindultak s a leányka arczkifejezésén ismét kirajzolódtak
szívének gondolatai, a jóakarat, hű barátság, s hogy semmi ok
<span class="pagenum"><a name="Page_138" id=
"Page_138">-138-</a></span> köztük többé a neheztelésre, sőt a
vétkes fél még bocsánatkérésre is készen van.</p>
<p>Tán még többet is gondolt hozzá: hogy a mester soha sem volt
szükségesebb a háznál, mint midőn a tanítványt a veszedelem nyilt
örvénye fenyegeti.</p>
<p>A függöny lebocsátása jelenté a darab végét, a közönség tapsa
pedig az általános tetszést. Következtek a kihivások, mialatt a ház
gyorsan ürülni kezd.</p>
<p>Esztike, édes anyja szolgálatára kelt fel és leányi
gondoskodásával adá fel anyjának azon téli öltözéket, melyet a
páholyba is felhozni szoktak. Aztán kivételes lassusággal veté
vállaira shawlját s több izben visszatekintett, azon ürügy alatt,
mintha ő is még egyszer akarná látni a tetszés viharával
koszorúzott és ismételve kihívott szinészeket.</p>
<p>Most már Domokos bácsi is visszavonulásra inté a rábizott
hadsereget. A párocska a zártszéksor végén, egymás karjára fűzve,
az előcsapatot képezé; a két férfi hátrább maradt, mint nehéz
gárda, vagy hadi podgyász. A zártszéksorokból kitóduló közönség a
kifelé törekvőket kissé visszanyomá s így történt, hogy Pál báró
közvetlenül a Dorozsmayné páholya alá került.</p>
<p>Ekkor következett, a mit az ifjú, álmainak legmerészebb
röpkedéseiben sem mert volna reményleni. Esztike rá nézett, s
világosan mutatta, hogy várja a báró köszöntését! Ezen többé félre
nem magyarázható jelre Pál bárónak arcza felragyogott az örömtől,
kalapot emelt, s mély tisztelettel meghajlék. Esztike kisasszony,
oly vidáman, mint csak a kibékülés pillanatában tehette, a
legbarátságosabb modorban viszonzá a köszöntést s aztán sietett
anyja után.</p>
<p>Még a páholy ajtajából is visszapillantott, sőt kezével intett
búcsút és istenhozzádot, a legközelebbi találkozásig. Így folyt,
így végződék e némajáték, melyet csak ők ketten érthettek, és mások
figyelmének körét teljesen elkerülék.</p>
<p>Az erdélyi vendégeknek, a honvéd főhadnagy megérkezése után,
semmi szükségük sem volt Pál báró szolgálatára. <span class=
"pagenum"><a name="Page_139" id="Page_139">-139-</a></span>
Megengedték tehát neki, hogy jó mulatságot és csendes éjet
kivánván, szállására mehessen.</p>
<p>Otthon leült és elmélkedék.</p>
<p>Azt látta, hogy a kegyvesztés korszaka véget ért. Valószinűleg,
mert a boldog menyasszony senkivel sem akar haragban maradni akkor,
ha szíve választottjával Isten oltára elé készül lépni. Mert hogy
csak könnyelmű tetszelgés volna mai viselete, az teljesen
ellenkezett őszinte, egyenes, sőt naiv gondolkozásmódjával, daczára
a jövendőbeli grófi rokonságnak.</p>
<p>Ekkor török pipára gyújtott s mindjárt az első füstgomoly
felszállására azt hivé, hogy világosabban lát, s a tapasztalt
jelenetet helyesebben megmagyarázhatja.</p>
<p>– Mért és mikor űzött el közvetlen közeléből? Épen azon estén, a
midőn Domokos bácsi és Zsuzsika megérkezésük után, elterjedt a
társaságban azon hír, hogy menyasszonyt hoztak számomra! Miért és
mikor nyújtja ismét felém kibékülő jobbját? Akkor, a midőn látta, a
midőn kétségtelenül meggyőződhetett, hogy azon leány másé, és oly
boldog azon más férfinak közelében, hogy az egész előadás alatt
csak vele volt elfoglalva, a szinmű nem érdekelte, az én
jelenlétemet számba sem vette!</p>
<p>Oly világosnak mutatkozott a következtetés… de Pál báró egy
időelőtti reménynek még gondolatát is kiverte elméjéből.
<span class="pagenum"><a name="Page_140" id=
"Page_140">-140-</a></span></p>
<div class="chapter">
<h3><img src="images/ch10.png" alt="" title="" />XVIII.</h3>
</div>
<p class="summary">(A miről a doktor nem szokott «orvosi
bizonyítvány»-t adni, de a szép honorárium csodákat művel.)</p>
<p>Ezen szinházi jelenet pénteken történt, tehát hétfőig, a
Dorozsmay-ház nagyobb elfogadási napjáig, várni kellett, hogy Pál
báró újra megjelenhessék.</p>
<p>Ekkor aztán kedve szerint szidta Varjas Andoriást, hogy nem jól
porozta frakkját, a midőn ajtaja előtt megdobban egy pár kettős
talpú csizma s valaki nyitogatja a kilincset.</p>
<p>A fiatal ember ijedtében legelőször is azt hiszi, Domokos
bácsinak akadt új eszméje a hosszú téli estének agyonölésére, a
midőn egészen más ismeretes hang üdvözli.</p>
<p>– Jó estét, makranczos ficzkóm. Itt vagyok, megérkeztem
Erdélyből, s azért jöttem, hogy adj számot minden ostobaságodért, a
mit távollétem alatt elkövettél.</p>
<p>Ő volt: Bogárdy Zoltán, egészen megifjodva a friss hegyi
levegőtől.</p>
<p>– Isten hozott, barátom. Végre szerencsésen megülted szent
karácsony ünnepét. Űlj le, gyújts szivarra. Tíz percz mulva kész
vagyok s ha vinni akarsz valahova, rendelkezésedre állok.</p>
<p>– És hová vinnélek? Hova nem mehetnél az én pártfogásom nélkül
is? Mert hogy ugyancsak kicsíped magad, ebből a sok szappanból,
olajból és parfümeriából bőven tapasztalom. Talán csak nem megint a
Nádor-utcza felé készültél? <span class="pagenum"><a name=
"Page_141" id="Page_141">-141-</a></span></p>
<p>– Megeshetik.</p>
<p>– Úgy hallottam, hogy egy idő óta feléjük sem jársz.</p>
<p>– Tudod, pajtás, féltem, ha sokszor látnak, könnyen rám
únhatnak.</p>
<p>– Lehet. Nekem azonban azt beszélte kanonok bácsi, hogy
megaprehendáltál valamiért, pedig mondtam már neked: ne félj, míg
engem látsz.</p>
<p>– Barátom, te sokfélét mondtál már, de ezt az egyet véletlenül
kifeledted.</p>
<p>– No ha nem mondtam, akkor gondoltam magamban, a mi egyre megy.
Mindenesetre pedig mondom most, én, a ki soha sem szoktam bolondot
beszélni, kivévén a képviselőházban.</p>
<p>– És mért épen ott?</p>
<p>– Mért? mert hazafias kötelességem. Mert hű akarok maradni
választási programmomhoz. Meg sem választanának többé, ha egy
beszédem alatt az elnök legalább háromszor rendre nem utasítana. De
tudod-e, mi a nagy ujság?</p>
<p>– Erdélyben?</p>
<p>– Ott nincs más, mint másfél öles hó. Bocsánat, tartsuk meg a
törvényt; három métert akartam mondani. Rá szavaztam az új
mértékre, épen úgy, mint mikor havonként a ház költségvetését
terjesztik elé, és ellene még eddig soha oppositio nem
mutatkozott.</p>
<p>– Tehát itt történt valami?</p>
<p>– Itt; és pedig épen a Nádor-utczában, a hol nagy családi gyűlés
volt vasárnap reggel. Dorozsmayné húgom összehítta az «ötös
bizottmány»-t.</p>
<p>– Az ötös bizottmányt?</p>
<p>– Így szoktuk nevezni. Össze is gyűltünk mindnyájan, kik e
gyűlés tagjai vagyunk. Az özvegy, leánya, én és kanonok bácsi.</p>
<p>– Ez mindössze csak négy.</p>
<p>– Négy, sem több, sem kevesebb. De tudnod kell, hogy ezen
gyűlésben Esztikének három szavazata van.</p>
<p>– Akkor meg hatan voltatok.</p>
<p>– Patvarba veled, hogy mindenbe bele fecsegsz, a <span class=
"pagenum"><a name="Page_142" id="Page_142">-142-</a></span> mihez
nem értesz. A pap votumát nem szoktuk számítani. Nálunk még áll az
ősi alkotmányos elv, hogy vota non numerantur, sed ponderantur. Ha
kiment fejedből a diák szó, megmondom magyarul: a szavazatok nem
számíttatnak, hanem megfontoltatnak.</p>
<p>– Köszönöm a szíves leczkét, igen le vagyok kötelezve.</p>
<p>– Egybegyűlvén a teljhatalmú ötös bizottmány, Dorozsmayné,
leánya kivánatára, indítványozta, hogy az esküvő Arthur gróffal
elhalasztassék azon időre, míg Esztike életének tizennyoczadik évét
betöltötte.</p>
<p>– Hogy az esküvőt elhalaszszák? Az égre kérlek, ne tréfálj.</p>
<p>– Tekintve az indítványozót, tekintve, kitől származott a
kivánság: azonnal láttuk, hogyha én és kanonok bácsi ellenkeznénk
is, borzasztó kisebbségben vagyunk.</p>
<p>– És mikor lesz Esztike kisasszony teljesen 18 éves?</p>
<p>– Ah, ah, te már a nők éveiről kérdezősködöl! Ez oly lovagiatlan
merénylet, melyhez csak távollétemben szokhattál. Különben pedig
Esztike húgom épen augusztus hó 20.-dikán, István királyunk napján
született.</p>
<p>– Tehát nyolcz hónapra történt az elhalasztás!</p>
<p>– Nyolcz hónapra. Épen elég arra, hogy addig sok víz
lefolyhasson a Dunán.</p>
<p>– És mit fog erre Arthur gróf mondani?</p>
<p>– Mit fog mondani? De már ez kizárólag az ő dolga. A bizottmány
is egészen ráhagyta, hogy azt felelje, a mi neki tetszeni fog. De
nehogy az elhalasztás puszta ürügynek látszassék, elhatároztuk,
hogy doktort hivunk, s csak ennek hivatalos attestatuma alapján
mondjuk ki az elhalasztásnak szükséges voltát.</p>
<p>– Eredj a pokolba az ilyen oktalan fecsegéssel.</p>
<p>– Igazad van. A dolog csiklandósnak mutatkozott. Elhivattuk a
doktort, még pedig a legelsőt, a leghiresebbet a városban, tehát az
országban. Nem mondom, melyikét, mert a többi megorrolhatná
classificatiomat. Elég az hozzá, hogy meghivásunkra eljött és
megvizsgálta a leányt. <span class="pagenum"><a name="Page_143" id=
"Page_143">-143-</a></span></p>
<p>– Zoltán! megfojtalak…</p>
<p>– Eleinte Esztike húgom sem akart vállalkozni, mert csak az ég
tudja, mit gondolt olyan doktori operatióról, a midőn az forog
kérdésben, férjhez mehet-e a leány, vagy nem?</p>
<p>– Hah vén gonosztevő! most készülj, mert kidoblak az
ablakon.</p>
<p>– Mi a mennykő lelt, hogy így dühösködöl? Nem a te húgod
Esztike, hanem az enyém; az is csak tiszteletből az öregek iránt.
Denique, minden szerencsésen ment végbe. Semmi kopogtatás, semmi
hallgatózás a mellkas bensejében. Még hévmérőt, vagy salicilsavat
sem használt. Csak megtapintotta üterét, megfogta mindkét kezét és
tíz másodperczig a szemébe nézett. Ekkor fönhangon kiáltá: világos,
tökéletesen világos, ez a kisasszony nem mehet férjhez, éltének
teljes 18 éves koráig! Én tentát, pennát, papirt hoztam; a doktor
megírta az orvosi bizonyítványt, kanonok bácsi ráragasztotta az egy
forintos bélyeget, Dorozsmayné húgom pedig markába nyomta az 500
forintos honoráriumot. Ennyiből állott az egész.</p>
<p>– És aztán elküldték a grófnak?</p>
<p>– Stante sessione. Kanonok bácsi hordárt akart hivatni, de mi
jobban tudván, mit parancsol az illendőség ily nagy urakkal
szemben, Dorozsmaynénak komornáját ültettük kocsira és elküldtük
Bendeffy Károly grófnő szállására, a József-térre, úgy a családi
gyűlés határozatát, mint az azt támogató orvosi csalhatlan
bizonyítványt.</p>
<p>Pál báró hitte, nem is hitte, hogy mindez megtörtént, s hogy
épen így történt; mert Bogárdy Zoltán uram, egy kis ártatlan
tréfáért, nagyon könnyen elbánt a históriai igazsággal.</p>
<p>Száraz idő, kemény fagy az utczán, tehát gyalog indultak. Pál
bárónak lábán ugyan fázott egy kicsit a könnyű fénymázos topánka,
de a gondolat, hogy hova megy, fölmelegíté egész valóját.</p>
<p>Utközben még beszélgethettek. <span class="pagenum"><a name=
"Page_144" id="Page_144">-144-</a></span></p>
<p>– Gonoszul fog esni Arthur grófnak ez a rögtönzött elhalasztás –
vélekedék az ifjú. – Oly közel volt czéljához s most megint csak a
jövővel biztatják.</p>
<p>– Qui habet tempus, habet vitam. Megmagyarázom tudós idézetemet:
a kinek ideje, annak élete is van. Mert az elébb oly példás
alázatossággal köszönted meg.</p>
<p>– Szerelmes vőlegénynek január elejétől augusztus végeig várni!
Megöli addig az unalom.</p>
<p>– Inkább attól félek, nagyon is sok mulatsága akad. A hirre,
hogy ő méltósága nehány kerek milliót feleségül vesz, a hitelezők
undok fajzata módfölött megjuhászodott. Nagyon félek, hogy ezt az
elhalasztást balul magyarázhatják s akkor lesz dolga Porczogh
bárónak, míg egy csapat zsidót kapaczitálhat.</p>
<p>– Ad vocem, Porczogh báró: miféle ember ez?</p>
<p>– Hát báró. Igazi korhely, de okos ficzkó, a milyen belőled is
válhatik, ha bölcs apai oktatásomra hallgatsz.</p>
<p>– Rossz ember?</p>
<p>– Nem követ el nyilvános aljasságot. Még kevésbbé fog
összeütközésbe jőni a büntető törvényszék valamely paragrafusával;
de e két határon belül mindenre képes.</p>
<p>– Minő érdeke van, hogy Arthur gróf szekerét mindkét kezével
tolja előre? Mert ha tudom, hogy Ritkóczynével rokonságban van,
eltalálom, ki rágalmazta Zsuzsi néni előtt a Dorozsmay-házat? És
nem is más hozta forgalomba a mendemondát, hogy menyasszonyt
küldtek rám hazulról.</p>
<p>– A mit bizonyosan nem tudok, arról nem beszélek. Különben nem
követelhetném, hogy a világ minden szavamat szentnek tartsa. (Pál
báró szerényen köhintett.) Porczogh báróról pedig azt hiszem, hű
pajtása Arthur grófnak, soha meg nem lopta, de szépen segítette a
tönkrejutásban. Most nagyon óhajtaná, ha barátja, felesége pénzén,
újra nagy házat tarthatna, hogy eljárjon oda és esetleg előnyös
házasságot is szerezhessen. Mondják, nem gazdag, de megél
jövedelméből, különösen ha lovagias szolgálataiért a költségi
számlát <span class="pagenum"><a name="Page_145" id=
"Page_145">-145-</a></span> mások fizetik. Azonban megérkeztünk.
Menjünk fel, mert magam is kiváncsi vagyok megtudni, mit feleltek a
József-téren az esküvés elhalasztására.</p>
<p>Ott fönn a ragyogón világított termekben minden régi alakjában
tündöklött. Csakhogy a nagy grófnék közül mentől kevesebbet látunk.
Mert csodálatos távirdai összeköttetésben élhet e faj, ha mindig
úgy cselekszik, mintha összebeszélt volna. Arthur gróf pártja
duzzogott, de mások új reményre ébredtek.</p>
<p>Pál báró mélyen meghajolva a ház asszonya előtt, később Esztike
kisasszonyt keresé fel, a ki, bármint érzett, gyermeksége óta
szoktatva volt arra, hogy egy látogatónak elmaradását és ismét
megjelenését tudomásul se vegye. Így kivánja ezt a saloni élet, a
bevett szokás és e törvény alól igazán érző szív sem mentheti fel
magát.</p>
<p>Mintegy fél óráig járt-kelt az ifjú a társaság számára nyitott
szobákban. Dorozsmayné az idősb asszonyokkal beszélgetett; kanonok
bácsi kártyázó kollégáival viaskodott; Bogárdy Zoltán a bel- és
külföldi képes lapok fametszeteit bámulgatá; a leányok szokás
szerint zongoráztak s fogadták az uraktól a megérdemlett vagy meg
nem érdemlett tetszésnyilatkozatokat.</p>
<p>Esztike kisasszony, azon czím vagy ürügy alatt, hogy mindenütt
kötelessége jelen lenni s felvigyázni, átment azon szobába, a hol
rendesen a buffet-asztal volt elhelyezve.</p>
<p>Pál báró magasra érzé keblét feldagadni, de épen azért, hogy
szíve titkát elrejtse, feltünő érdekeltséget tanusított az épen
folyamatban levő zenemű iránt. Egy kisasszony épen most jutott a
sok élvet igérő allegro-finale első ütemeihez s valósággal el volt
bájolva, látván, mily műértő hallgató vonult háta mögé.</p>
<p>A műértő báró azonban lépésről-lépésre hátrált, mindig helyet
adott más műértőknek, egyik csoportot a másik után bocsátá előre,
míg végre áruló módra kiosont a szobából s arra tartott, a hol
irigylendő professzori hivatalát legelőször megkezdhette.</p>
<div class="figcenter" style="width: 370px;"><a href=
"images/i009hq.jpg"><img src="images/i009.jpg" alt=
"Egy kisasszony épen most jutott a sok élvet igérő allegro-finale első ütemeihez."
title=
"Egy kisasszony épen most jutott a sok élvet igérő allegro-finale első ütemeihez." /></a>
<p class="caption">Egy kisasszony épen most jutott a sok élvet
igérő allegro-finale első ütemeihez.</p>
</div>
<p><span class="pagenum"><a name="Page_146" id=
"Page_146">-146-</a></span></p>
<p>– Ah, Pál báró, – szólt Esztike kisasszony, – mily szép öntől,
hogy ide is téved, a hol a madár se jár, – kivéve sülve;
szolgálhatok egy szeletkével ebből a fáczánból?</p>
<p>Tehát hosszú szünet után ismét együtt ültek; a báró régi szokás
szerint két széket rántott elé; mindketten nehány papirvékony
szeletet raktak tányérukra és szokás szerint egy falatot sem ettek,
pedig eleget zörögtek a késsel és villával.</p>
<p>– Hallotta, professzor úr, hogy egy pedans, kék szemüvegű doktor
rendeletére kénytelenek voltunk esküvőmet Arthur gróffal
elhalasztani?</p>
<p>– Beszélte Zoltán bácsi, de úgy mondta, nem egyenesen az
orvostól származott a kezdeményezés.</p>
<p>– Valóban, megtörténhetett, hogy tőlem eredt a gondolat, és
mamám nagy hévvel pártolta indítványomat. Valami azt súgta fülembe,
hogy a boldogság, mely rám vár, semmit sem veszthet értékéből, ha
egy kissé később teszi is nálam látogatását.</p>
<p>– Elkésni semmi esetre sem fog. Föltéve, hogy a szerelem
betegségének kórjelei mutatkozni kezdenek.</p>
<p>– Oh, a kórjeleket tudom könyv nélkül. Hajlam, vágy, vonzódás,
szárnyra kelés és repülés az ő karjaiba! Kérem, mondja csak nekem,
miként nevezik az irodalomban, ha valaki egy jeles szerzőnek
legszebb eszméit ellopja, s mint saját gondolatát árulja?</p>
<p>– Plagium!</p>
<p>– Ah, plagium! Pompás szó. Ilyes valamit követtem el én is, a
midőn az ön filozofiájának legbecsesebb kincseivel parádét űztem,
úgy hogy édes mamám nem győzött eléggé csodálkozni, milyen tudós
leánya van!</p>
<p>– A mit az ember a professzortól tanul, azt ha használja is, nem
plagium. A professzort azért fizetik, hogyha tud valamit, közölje
tanítványával.</p>
<p>– Igen, de önt nem fizetik.</p>
<p>– Vagy igen; mint mi erdélyiekül az igenlést kifejezni
<span class="pagenum"><a name="Page_147" id=
"Page_147">-147-</a></span> szoktuk. Az én fizetésem a legfényesebb
honorárium a föld kerekségén s abból áll, hogy Esztike kisasszony
megtisztel bizalmával.</p>
<p>– Ah már hizelegni is tud? De én az udvarias bókot szeretem s
háladatosan meg is köszönöm. Arthur gróf is derék ember. Roppant
tudománynyal bír arról, a mit bevett szokásnak neveznek. Ezen egyen
kívül mást nem tanultam tőle s ha együtt voltunk, inkább ő
kérdezősködött.</p>
<p>– Vitatkoztak egymással?</p>
<p>– Soha. Mindig annyira helyeselte szavamat és nézetemet, hogy
végre elbizakodtam, mily sokat tanultam madame Escabrottetól.</p>
<p>– Valamit kérdek, – szólt professzori módra összeredőzvén
homlokát a báró. – Félt tőle?</p>
<p>– Hogyan? Féltem tőle?</p>
<p>– Úgy van. Mert félni, igazán félni a férfitól, a második, már
magasabb fokú kórjele az igazi szerelemnek. Nem férfi az, a ki nem
tud parancsolni s csak azon nő boldog, a ki szíve meggyőződéséből
engedelmeskedni kiván. Gyakran e kórjel még előbb mutatkozik, mint
a többi, miről beszéltünk. Sok leány úgy kezd szeretni, hogy
meglátván egy férfit, megdöbben szívében s azt mondja: jaj istenem,
ez a férfi nekem parancsolni tudna, s én nem tehetném, hogy ne
engedelmeskedjem! Még egy kérdést. Most sem ellenkezett, a midőn az
esküvő elhalasztásának hírét vette?</p>
<p>– Azt írta vissza: mamám és az én óhajtásom mindig törvény
előtte.</p>
<p>– Ez igen udvariasan hangzott. Én azonban, az ő boldog
helyzetében, mindent elkövetek a határozat visszavételére. Mert
igaz, hogy a szeszélyes parancsolgatót, a korlátlan urat,
önkénykedő zsarnokot a nő nem tűrheti. De ebből nem következik,
hogy a férfinak akarata se legyen. Követelnie kell, hogy belátását,
helyes tanácsát elismerjék, minden kétes esetben tőle várjanak
végső itéletet. Hanem aztán olyan is legyen e végső itélet, mely
megnyugvást szerez, s melyet az <span class="pagenum"><a name=
"Page_148" id="Page_148">-148-</a></span> eredmény igazol. Érzi,
hogy megnyughatnék Arthur gróf itéletében?</p>
<p>– A gróf soha sem mond olyat, a mi egyenesen tőle származik.
Beszél, és érv helyett arra hivatkozik, hogy ez az ő társaságának,
az ő világának nézete, véleménye és bevett szokása. Ez a gróf
törvénykönyve, s a mi abban nincs megírva, az rá nézve nem is
létezik. Megigéri, uram, hogy most és később, ha igazi jó barátra
lesz szükségem, mindig híven fog velem tartani?</p>
<p>– Mindig és föltétlenül.</p>
<p>– Köszönöm. Most azonban térjünk vissza a leányok szobájába,
mert ott mindjárt észreveszik, ha valaki sokáig hiányzik.
<span class="pagenum"><a name="Page_149" id=
"Page_149">-149-</a></span></p>
<div class="chapter">
<h3><img src="images/ch02.png" alt="" title="" />XIX.</h3>
</div>
<p class="summary">(Rövid fejezet, mely mesés igérettel
végződik.)</p>
<p>Február elején elment a Duna jege s ilyenkor a pestiek azt
hiszik, hogy beköszöntött a tavasz, bármit mondjon tovább a naptár
és a hévmérő.</p>
<p>Erdélyből rossz hírek érkeztek. Marialakyék, miután Zsuzsika
férjet talált, lemondtak a fővárosi farsang élveiről, hazamentek,
készültek a lakodalomra, és hire is ment e nevezetes ujságnak
Csikszék egyik ormától a másikig.</p>
<p>Zsuzsi néni legkevésbbé sem kétkedvén, hogy csak Pál fia
hanyagsága és engedetlensége okozta e képtelen szerencsétlenséget,
s hogy az ő keresztleánya csak búfeledésből nyújtott kezet a
katonának, annyira fellázadt, hogy nem törődve többé rohamos
szívgörcseivel, régi végrendeletét széttépte, ujat írt, tanúkkal
megerősíttette s Pált végkép kitagadván, minden vagyonát a három
Gencsy kisasszonyra hagyta.</p>
<p>Pál bárónak végtelenül fájt, hogy Zsuzsi néninek anyai
szeretetét elvesztette, de az örökséggel nem sokat törődött. Nem
mintha érzelgős regényhősök módjára a földi javakat megvetné, vagy
nehány ezer forint jövedelem iránt közönyös lehetne, hanem mert jól
tudta, hogy nénjének legújabb rendelkezése, a jövő tekintetében, rá
nézve változást elé nem idézhet.</p>
<p>Tudta, hogy Zsuzsi néninek épen annyi vagyona van, mint az ő
atyjának, idősb Gencsy Pál bárónak. <span class="pagenum"><a name=
"Page_150" id="Page_150">-150-</a></span> A patriarchalis gencsi
házban azonban minden családtag bizonyos házi dogmában nevekedett
fel. El volt köztük határozva, hogyha Pál örökölni fogja Zsuzsi
néni vagyonát, akkor lemond az apai jusról s mindent a leányok
számára enged. Ha pedig bármely oknál fogva a leányok örökölnének
Zsuzsi néni után, akkor az atyának birtoka tisztán a férfiágra, s
ennek egyetlen képviselőjére, Pálra marad, ő levén a család
reménye, szemefénye és régi dicsőségének föntartója.</p>
<p>Pál báró tehát elfogadá új helyzetét, és Zsuzsi nénihez intézett
levelében csak azért mentegeté eddigi tetteit, hogy megbecsülhetlen
anyai szeretetét visszanyerje, az örökségre nézve pedig hugainak
szerencsét kivánt.</p>
<p>Annál fenyegetőbbé változtak a viszonyok a Bendeffy-háznál, mert
az esküvőnek elhalasztása folytán Arthur gróf a vagyoni bukás
örvénye felé sodortatott.</p>
<p>Porczogh báró nem szünt meg ugyan Rosenfeld, Goldhügl és Kohn
Fülöp urakkal alkudozni; de vajmi nehezen ment ez oly emberekkel,
kik jól tudták, hogy ők a helyzet urai s csak tőlük függ a béke
föltételeit diktálni.</p>
<p>Mert a betáblázott adósságok a fekvő birtok értékét kimerítvén,
csak a három uzsorás akaratától (vagy inkább érdekétől) függött,
hogy a törvényszék Arthur gróf ellen a csődöt kimondja s akkor a
nagy név ivadéka polgári halott, lehetetlen a társaságban, s minden
reményéről lemondani kényszerül.</p>
<p>Ha a három uzsorás mégis késett a legutolsó fegyver
használásával, csak azért történt, mert Arthur grófnak még maradtak
forrásai.</p>
<p>Először: édes anyja halála után várt egyetlen fiára 30,000
forint tiszta jövedelem, mely nincs adóssággal terhelve. Jegyezzük
meg, hogy Arthur, bármily dölyfös, önző és vásott korhely volt,
anyja halálára nem óhajtozott. E tekintetben háladatlan, elfajult
gyermek nem volt.</p>
<p>Egy másik bekövetkezhető haláleset irányában már <span class=
"pagenum"><a name="Page_151" id="Page_151">-151-</a></span> nem
volt ily lelkiismeretes. Valósággal, ha a délutáni postával
megérkeztek a bécsi reggeli lapok, egy cseppet sem búsúl, ha a napi
hirek rovatában Burghammer haláláról értesül. Föltéve mégis, hogy a
herczeg megtartotta igéretét, és özvegyének tetemes független
vagyont hagyott végrendeletében.</p>
<p>A leggyökeresebb változást házassága idézte volna elé
Esztikével. Porczogh báró ezen esetre már kész tervvel
foglalkozott, hogy a Dorozsmay vagyonból fizessék ki a Bendeffy
birtokokat terhelő adósságokat, s mint az igazság megkivánja, a
követelést írják át akár az özvegy, akár az ő fiatal neje nevére.
Egyik új adósság épen olyan «soha meg nem fizetem» értelmű volt,
mint a másik.</p>
<p>Azonban e váratlanul és végzetszerűleg közbejött elhalasztás,
mely esetleg végső szakítást is vonhatott maga után, minden
tervelést fenekestül felforgatott.</p>
<p>Az sem kerülé el a két jó pajtás figyelmét, hogy Gencsy Pál báró
újra feltűnt a Nádor-utczai házban és Esztike kisasszony különös
pártfogása alatt áll. Arthur gróf ugyan férfiúi hiúságában nem
akará elismerni az innen fenyegető veszedelmet és épen nem tartott
ezen izetlen, fonák és jelentéktelen gyerkőcz vetélkedésétől.</p>
<p>Egy reggel, már tudniillik mikor a nagy urak reggele van, úgy
déli 12 óra felé ismét együtt találjuk Arthur grófot titkos
tanácsosával, Porczogh báróval.</p>
<p>– Barátom, – kezdé a báró, – én soha sem mondtam, hogy Gencsy
Pál elhalászhatja előled dúsgazdag menyasszonyodat, de míg e ficzkó
a házhoz jár, a leánykával sugdosódik, Bogárdyval nyiltan
konspirál, addig mindig készen lehetünk új meglepetésekre.</p>
<p>– Mit tegyek? Tisztességes módon el nem űzhetem a háztól. A
többi ingyenélő is ellenem van. Még azt a vén nullát, a kanonokot
is rá bírták, hogy fülembe hazudjon. Azt hitték: azon hirre, hogy
Bogárdy Zoltán, ez a paraszt, a ki valószinűleg halzsíros szíjjal
köti nadrágát, az özvegyet elveszi, dühbe jövök, s végkép lemondok.
Most látom, hogy otrombán szőtt kelepczébe <span class=
"pagenum"><a name="Page_152" id="Page_152">-152-</a></span> akartak
megfogni és örülök, hogy semmi elhamarkodást el nem követtem. Báró!
ha láttad volna Esztikét, mint állott mellém, a midőn az anyja már
ingadozott, magad sem kétkednél benne. Áll tehát határozatom, hogy
Esztikémmel élek, vagy Esztike nélkül megbukom, – akkor pedig jó
éjszakát világ.</p>
<p>– Esztikém, Esztikém! Micsoda beszéd ez! Mintha én azért
tanácskoznám veled, hogy pusztán szép feleséget szerezzek házadba.
Olyan üzlet, melyet mindenki maga szokott véghez vinni. Ha te a
szerelem hatalmában bízol, akkor semmi szükséged rám. Porczogh báró
ismert «mauvais sujet», de több gyöngédséggel bír, mintsem a szív
ügyében beavatkozásával feltolakodnék. Szerencsétlenségedre itt
másról van szó.</p>
<p>– És miről?</p>
<p>– Hogy augusztus végeig, mint úr, megélj, és pénz tekintetében
meg ne essék rajtad oly valami, a mit magasrangú férfi élve nem
tűrhet.</p>
<p>– A csődről beszélsz?</p>
<p>– Arról. De ha bizalmad van hozzám, igérem, hogy e válságtól,
legalább a jelen évre, megmentelek. Még nem fogytam ki a jó
eszmékből.</p>
<p>– Terved van?</p>
<p>– Igen, tervem, s midőn tervről beszélek, ez mindig pénzt
jelent.</p>
<p>– Ki az a bolond, a ki a tönkrement Bendeffy Arthurnak még csak
egy krajczárt hitelezzen?</p>
<p>– Ha magamra vállaltam, akkor az én gondom.</p>
<p>– Porczogh!</p>
<p>– Semmit se félj. Inkább, hogy téged és magamat gyalázatba
keverjelek, még ma azt mondanám: Arthur, a pillanat megérkezett;
nézz pisztolyaid után.</p>
<p>– Te még pénzt tudnál szerezni?</p>
<p>– Megkisérlem, de ha sikere lesz, bizonyos dolgot meg kell
igérned.</p>
<p>– S az volna?</p>
<p>– Gazdálkodnod kell. <span class="pagenum"><a name="Page_153"
id="Page_153">-153-</a></span></p>
<p>– Oh, a mi ezt illeti, már hat hét óta gyakorlom. Mamámnál
ebédelek s boldoggá teszem vele.</p>
<p>– Akkor minden rendén lesz. Mert arról van szó, hogy szebb idők
bekövetkeztéig büszke Bendeffy gróf maradj, az uzsorások
fenyegetéseitől pedig megszabadulj.</p>
<p>– Porczogh! még egy szót. Inkább még ez órában golyó az agyamba,
mint anyám után várandó örökségemre uzsorás adósságot csinálni.</p>
<p>– Semmit se félj. Nem vagy angol pazarló, hogy «post obitum»
kötelezvényt állíts ki.</p>
<p>– De akkor?</p>
<p>– Légy megnyugtatva. Nemesi szavamat hagyom zálogba, hogy
becsületed, vagy fiúi szent kötelességed szeplőtlenül megőrizve
marad. Most pedig Isten áldjon; ha végeztem, újra látjuk egymást.
Emeld fel fejed, Arthur, még van igazi barátod! <span class=
"pagenum"><a name="Page_154" id="Page_154">-154-</a></span></p>
<div class="chapter">
<h3><img src="images/ch03.png" alt="" title="" />XX.</h3>
</div>
<p class="summary">(Honnan kerül a segítség a végső szükségben? de
ideje is volt, hogy az ezeregyéji mesék újra fölelevenüljenek.)</p>
<p>Másnap Porczogh báró hatalmas farkasbundába és muszkának való
csizmába bujva, ült fel a reggeli gyorsvonatra s délután fél
háromra megérkezett Bécsbe.</p>
<p>Itt rangjához méltólag a Hôtel imperial-ban vett szállást, nagy
gonddal újra öltözött, bérkocsiba veté magát és elhajtatott a
Schotten-Ring felé, Burghammer herczeg palotájába.</p>
<p>A bécsi nagyuri cselédség művészileg tudja fintorítani az orrát,
ha bérkocsin érkezik látogató. Különösen, ha a látogatójegyen csak
báró áll, mely Bécsben oly megvetendő csekélység, hogy rá sem
néznek. Mindamellett fölvezették az idegent valami terembe, mely
nagyon hasonlított olyan előszobához, a hol a kérelmezőket szokták
nehány órára megvárakoztatni.</p>
<p>De midőn a báró átadta jegyét s a herczegnőtől kért
kihallgatást, a herczegnő pedig saját boudoir-jába parancsolá az
idegen látogatót bevezetni, minden megváltozott és a világosszürke
frakkos embereknek eszébe jutott, hogy otthon saját kocsija is
lehet az olyan úrnak, a ki rövid időre, valamely fontos ügyben,
Bécsbe rándul.</p>
<p>A herczegnő ezenfelül még nem is várakoztatá a bárót, hanem egy
sárga bársony draperiával bevont ajtón keresztül, haladék nélkül
láthatóvá lőn.</p>
<p>– Ah báró, – mondá – mily váratlan meglepetés. Ön itt, Bécsben?
<span class="pagenum"><a name="Page_155" id=
"Page_155">-155-</a></span></p>
<p>– Igen, herczegnő. Ma jöttem, s ha szerencsével járok, még az
éjjel visszatérek. Szabad herczegséged hogylétéről
tudakozódnom?</p>
<p>– A szokott migraine-nen kívül egészséges vagyok.</p>
<p>– És a herczeg?</p>
<p>– Az pedig, mióta Pestről megjöttünk, vidám, jó kedvű, piros,
egészséges, ifjodik és hízik.</p>
<p>– Különös örömömre szolgál egyszerre annyi jó hirt hallanom.</p>
<p>Tudjuk, hogy Louise herczegnő anyja részéről magyar eredetű,
tehát a társalgás felváltva magyar, német és franczia nyelven
folyt.</p>
<p>– Fájdalom, – folytatá a báró, – nálunk minden a válság végső
fokára jutott.</p>
<p>– Kérem, ne is mondja. Pesti barátnéim mindent megírnak,
különösen ha vélik, hogy gyötörnek vele. Tehát csakugyan igaz, hogy
Arthur barátunk esküvője bizonytalan időre el van halasztva?</p>
<p>– Úgy van, bizonytalan időre. Hivatalosan azonban csak augusztus
végét tűzték ki.</p>
<p>– És ezalatt?</p>
<p>– Ezalatt csak arról van szó, hogy szeretett barátunkat ezen
határidőig a víz fölszinén föntarthassuk.</p>
<p>– Kérem, mondja ki világosan, hogy szegény Arthur a banqueroutte
szélére jutott.</p>
<p>– Úgy van; ezen irtóztató szó fejezi ki állapotát. Fekvő
birtokai teljes értékig adóssággal terhelve, utóbbi időkben egészen
az uzsorások kezébe esett, úgy, hogy ezen vérszopók tetszésétől
függ élete és becsülete, mert minden órán várhatja a csőd
kimondását, ezt pedig nem élheti túl.</p>
<p>– Báró, ennek nem szabad megtörténnie. És rám nézve igen
hizelgő, hogy régi barátomnak bizalma van hozzám, és e nagy
szorúltságában először is rám gondolt.</p>
<p>– Herczegnő! ki kell jelentenem, hogy Arthur grófnak legtávolabb
sejtelme sincs arról, hogy én itt vagyok. <span class=
"pagenum"><a name="Page_156" id="Page_156">-156-</a></span> És ha
valaha megtudná, nem párbajra hína ki, hanem ajtót mutatna.</p>
<p>– Ha így van, akkor nekünk szent kötelességünk tudtán és
akaratán kivül, rajta segíteni. Önre, az ön gyöngédségére bizom,
találjon ki valami elhihető mesét, hogy ne is sejtse, honnan jött a
segítség.</p>
<p>– Herczegnő, ön szabadító angyal. Egészen magamra vállalom a
felelősséget.</p>
<p>– Sok kell? mert az én tűpénzemet rendesen elköltöm; a
herczegtől pedig pénzt soha sem kértem. Szerencsémre Burghammer
úrnak sajátszerű szenvedélye volt engem folyvást brillantokkal
elárasztani és így kész a segítség.</p>
<p>– Herczegnő, ily áldozat…</p>
<p>– Ha áldozat, akkor ne beszéljünk róla. Arthur az egyedüli
férfi, a ki engem szeretett, és hogy annak idejében kezemet nem
kérte, rossz néven sem vettem, mert teljes lehetetlenség volt.
Beszéljünk üzletünkről, ez nem oly fájdalmas tárgy. Tehát nagyon
sok kell?</p>
<p>– Az összeg, mely alatt Arthur neve áll, mindenesetre
jelentékeny; de mint égbekiáltó uzsora, ha kész pénzzel működhetem,
bizonyos határon belől az alkú sem lehetlen. Azt hiszem, hogy
harminczhárom ezer forinttal barátunk sorsán augusztus végeig
segíthetünk.</p>
<p>– Harminczhárom ezer forint. Ez nem kevés, de nem is túlságosan
sok. Kérem, legyen türelemmel. Azonnal kiválasztok ékszereim közől
oly darabokat, mikről a herczeg rég elfeledkezett, s kár sem volna
értük, ha veszendőbe mennének. Mindjárt elküldöm komornámat egy
titoktartó bankba, s félóra múlva kezünkben a mentség.</p>
<p>– Nem fog feltünni?</p>
<p>– Feltünni? itt, Bécsben? Jóságos egek, az efféle üzletek itt
napirenden vannak. Az urak papirokra, a nők fénykövekre vesznek
kölcsönt.</p>
<p>– Nem hallgathatom el, herczegnő: épen nem bizonyos,
<span class="pagenum"><a name="Page_157" id=
"Page_157">-157-</a></span> hogy Arthur barátunk augusztus végére
oly helyzetben lesz, hogy kötelezettségeinek eleget tehessen. Pedig
nagyon természetes, hogy barátunk e segítséget csak úgy fogadhatja
el, ha e pénzt, mint legutolsó kétségbeesett kölcsönt adhatom
kezébe.</p>
<p>– Ez oly kérdés, melynek megvitatása augusztus végére esik.
Pontos visszafizetésre nem is számítok. Gondolja, báró, hogy mi,
bécsiherczegnők, nem tanultuk meg, mi a prolongatió?</p>
<p>A herczegnő felkelt pamlagáról és a sárga bársonyos ajtón át
eltünt. Öt percz sem telt bele, már megint helyén ült, azon hírrel,
hogy komornája már útban van a bank felé.</p>
<p>– Most már nyugodtabban beszélhetünk barátunk sorsáról, ha
tudjuk, hogy segíthetünk rajta. Még mindig remélheti Arthur, hogy
czélt ér a Dorozsmay örökösnével?</p>
<p>– Folyvást mint elfogadott vőlegény jár a házhoz. Az özvegy
kezdetben jobban pártfogolá, most azonban a leányka hűségében és
álhatatosságában veti bizalmát. Ingatag és fuvallatszerű biztosíték
ugyan, de úgy látszik, a kis leány hiú arra, hogy a világ erős és
határozott jellemnek tartsa.</p>
<p>– Igaz, hogy nagyon szép? Mikor Harasztoson láttam, még gyermek
volt. A híres leánykérés alkalmával pedig meg sem mutatták. Azaz,
örömünkben, hogy sikert arattunk, sietve hagytuk el a házat. Tehát
szép?</p>
<p>– Egész lelkesedéssel beszélnék a leányka szépségéről, ha nem
Burghammer herczegnő királynői alakja ülne előttem.</p>
<p>– Hagyjuk ezt; de azért a bókot köszönettel fogadtam. Szereti
Arthur? Vagy, a mint felteszem róla, csak pénzházasságnak
tekinti?</p>
<p>Porczogh báró ravasz róka volt, s jól tudta, hogy legbölcsebb
politika lesz e kérdésre csak kétkedő arczczal, vállvonogatással
felelni. Pedig világosan látta, hogy a herczegné élénk vágygyal
tudakozódott. <span class="pagenum"><a name="Page_158" id=
"Page_158">-158-</a></span></p>
<p>– Irják nekem, – folytatá a herczegnő, – hogy valami erdélyi
bárócska is mindennapos a háznál, s tán még reménykedik is.</p>
<p>Erről csak annyit tudok, hogy az a bárócska afféle tejes szájú
félénk teremtés.</p>
<p>– Ah, tejes szájú? Gondolom annyit tesz, mint nálunk a
Gelbschnabel? Milyen szépen kiművelik a magyar nyelvet
távollétemben. Tehát nem félelmes vetélytárs?</p>
<p>– Még a szemét sem meri ily magasra, értem, az öt millióra,
emelni. Annál veszedelmesebb a leány szeszélye, mert én a
hánytorgatott állhatatosságokban soha sem biztam.</p>
<p>– Igaza van; a ki érez, az nem dicsekszik vele, – felelé a
herczegnő elnyomott sóhajjal.</p>
<p>– Megemlítendő különösség, hogy az özvegy tökéletes választási
szabadságot enged gyermekének.</p>
<p>– Boldog egyszerűség! Tán épen ez azon megbecsűlhetlen jog, a
mit a középosztályoktól irigyelhetünk. De nem felelt az elébb
kérdésemre. Utoljára mégis szereti Arthur gróf a leányt?</p>
<p>– Azt mondta, hogy szépnek tartja. De mennyire neveli előtte e
szépséget az öt milliónak csillogása? ezt, herczegnő, csak mi, rút,
önző férfiak értjük.</p>
<p>– Most nem köszönöm meg a bókot, mert ön jól tudja, hogy előttem
sem volt titok, hány nagy uradalma van Burghammer úrnak Morvában és
Csehországban?… Ah, de hínak. Mindjárt visszajövök.</p>
<p>A herczegnő a sárga bársonyos ajtón át ismét eltünt, nagy
bámulatára Porczogh bárónak, a kinek éles szeme és kitünő
hallérzéke van, s még sem látott, sem hallott legkisebb jeladást
sem. Körültekintett, hogy a női szoba ily nevezetes titkának
nyitjára leljen, midőn a herczegnő, kezében egy nagy boritékú, de
lepecsételetlen levéllel, ismét visszaérkezett.</p>
<p>– Itt van, elhoztam, mindent a legjobb rendben találtam. A
zálogról szóló elismervényt szekrényembe zártam, a pénzt pedig
átadhatom. Rá van írva az összeg <span class="pagenum"><a name=
"Page_159" id="Page_159">-159-</a></span> a borítékra is: 37,879
forint. Krajczár is van, de ezt escompte fejében megtartom.</p>
<p>– Leborúlva mondok köszönetet, herczegnő: mert meggyőződésem
tartja, hogy egy életet mentünk meg vele. Louise herczegnő a
legbájosabb és legszellemdúsabb hitelező e föld kerekségén. A
krajczárok levonása, előre fizetendő kamat czímén, oly imádandó
tréfa, hogy ha üzletünk nem volna titok, epochát csinálna
társaságunkban. Azonban itt több van, mint mennyit kértem.</p>
<p>– Vigye mind. Ki tudja, mint sikerül alkuja? Aztán itt azt
tartják: a pénz soha sem sok és mindig apropos érkezik. Azonban
négy órát régen elütötte s ön elkésett a délutáni
gyorsvonatról.</p>
<p>– Éjjel megyek a személyvonattal. Viradat előtt megérkezem.
Kilencz órakor rendez-vous-t tartok a zsidókkal s délben, remélem,
kedves vendége lehetek Arthur barátomnak.</p>
<p>– Éjjel utazik? Nem fél, hogy ennyi pénzzel a zsebében, a
waggonban megölik és kirabolják?</p>
<p>– Herczegnő! az én pugyillárisom halandó testemnek
legérzékenyebb része, mint az angolok tartják. Vesémet, tüdőmet,
májamat ellophatják, de ha tárczámhoz nyulnak, felébredek még a
koporsóból is.</p>
<p>– Igaz, ha éjjel megy, akkor elég ideje van, és este hat órakor
nálam ebédelhet. Hah! bocsánat; ünnepélyesen visszavonom
meghivásomat, mert önnek, mint látom, semmi rendjele sincs.</p>
<p>– Valóban nincs. Sőt jó lelkiismerettel mondhatom, hogy érdemet
sem tettem rá, a miért adtak volna.</p>
<p>– Annál rosszabb; de a meghivás visszavonva marad. Tudja-e ön,
hogy a herczeg félne öntől?</p>
<p>– Hogyan? félne?</p>
<p>– Minden idegenről, a kivel beszél, ha nincs rendjele, azt teszi
fel, hogy a legközelebbi éjjel egész Bécset dynamittal levegőbe
röpíteni szándékozik.</p>
<p>– Részemről igen rosszúl választanám épen a mai <span class=
"pagenum"><a name="Page_160" id="Page_160">-160-</a></span> éjet, a
midőn gazdagabb vagyok, mint régóta. Engedje meg herczegnő, hogy
még egyszer kifejezzem hálámat s örök hódolattal telve
eltávozhassam.</p>
<p>– Isten vezérelje, báró. Óhajtom, hogy fáradozásainak oly biztos
sikere legyen, a minő tiszta szívből tettük azt, a mit legjobb
barátom iránti kötelességből cselekedtünk.</p>
<p>Ezzel Porczogh báró elhagyá a palotát, visszaült kocsijába,
szállására hajtatott, utazó ruhát öltött, megebédelt s a kirendelt
órában jó kedvvel robogott keletre, hazafelé Budapestre.</p>
<p>Útközben művészileg begombolkozott. Még azon áldozatot is
meghozta, hogy «nem dohányzók» számára rendelt coupé-ba ült, úri
nők, gyermekek és dajkák közé, hogy a rábizott kincset teljesen
biztonságban hozhassa haza.</p>
<p>Reggel hat óra után szállásán volt s nehány órát alvásra
szentelt. Tíz óra felé fölkeresé Rosenfeld, Goldhügl és Kohn Fülöp
urakat, a kik a napnak ezen táján a börzén üzérkedtek.</p>
<p>Porczogh bárónak nem volt szokása dobbal menni nyúlvadászatra.
Nem rohant be ajtóstul s elébb csak példálózgatott, hogy ha
tisztességes alkut köthetne, elvihetné a hitelezőket olyan helyre,
a hol Arthur gróf jövendőbeli reményeit még szivesen
meghonorálják.</p>
<p>Az uzsorások gúnyosan nevettek a készpénzzel való fizetés
igéretére, de a midőn egyik is, másik is megmondá, mit tart a
kezénél levő váltó legutolsó árának? a báró is rögtön szavukon
fogta őket és gyönyörű szép, ujdonatuj ezresekkel fizette ki a
bámulókat, kik szinte megbánták, hogy oly olcsó áron alkudtak meg.
Ezután visszakapván az eredeti váltókat, szives jó reggelt kivánt
nekik.</p>
<p>Úgy ütött ki a vásár, hogy úti költségének levonása után, Arthur
számára még 4000 forintot meggazdálkodott.</p>
<p>Ezalatt közeledett a déli 12 óra s Porczogh báró <span class=
"pagenum"><a name="Page_161" id="Page_161">-161-</a></span>
páva-büszkeséggel lépdelt a József-tér felé, a hol a második
emeleten meg is találá barátját, a ki reggelizett s csak turkált
egy pár mesterileg sütött fogolynak mellehusában.</p>
<p>A bárót itt valami meglepte. A szobában minden rendetlenűl szét
volt hányva; a földön két középnagyságú utazóbőrönd állott nyitott
födéllel, hogy még mindenfélét rakosgathassanak bele.</p>
<p>– Arthur, mi ez? te útra készülsz?</p>
<p>– Barátom, végem van. Nincs többé menekvés; a válság órája
ütött. Mamám 2000 forintot adott s ma délután megyek Bécsbe, onnan
megállapodás nélkül Párisba, s aztán tovább. Örülök, hogy jöttél,
legalább elbúcsúzunk, és itt hagyok egy jó barátot, a ki
megbélyegzett nevemet néha védni s mentegetni fogja.</p>
<p>– Arthur, ez meggondolatlanság, ez elhamarkodás volt. Ezer
szerencse, hogy még itthon talállak, mert most jövök a börzéről s
találkoztam uzsorásaiddal.</p>
<p>– Engem nem tiszteltek meg személyes jelenlétükkel, csak
ügyvédet küldtek hozzám azon kijelentéssel, hogyha ma déli 12 óráig
rendbe nem hozom váltóimat, haladék nélkül folyamodnak a
törvényszékre, s a csőd kimondása el nem maradhat.</p>
<p>– És te hittél e nyomorú fenyegetésnek? Barátom! az uzsorás
zsidó nem bosszúálló, hogy puszta szenvedélyből megrontson valakit.
Azaz: saját maga előtt elégesse a hidat. Mit nyernének a csőddel?
Jól tudják, hogy fekvő birtokod teljes értékig terhelve van, nekik
semmi sem marad; míg a várakozással legalább remélhetnek. Még lehet
jövőd, még van a világon véletlen esemény, de a csőd kimondása
olyan, mint a halál, mely mindennek véget vet. Most azonban légy
megnyugtatva, emeld fel fejedet, mert igéretemet beváltottam s még
mindig Bendeffy Arthur lehetsz. Ime itt vannak váltóid. Nézd meg
egyenkint, győződj meg eredetiségükről s ha mindent rendben
találtál, dobd a tűzbe! <span class="pagenum"><a name="Page_162"
id="Page_162">-162-</a></span></p>
<p>– Nem értelek.</p>
<p>– Ne csodálkozzál, hanem mondd: rá ismersz-e saját
aláirásodra?</p>
<p>– Az aláirás valódisága ellen nincs kifogásom, de…</p>
<p>– Akkor bátran a kandallóba vetheted. Vagy ha inkább tetszik,
huzz keresztet rájuk tentával és vastag tollal, töröld ki nevedet s
tedd oda, a hol becses emlékeidet tartani szoktad.</p>
<p>– Porczogh! Mi ez?</p>
<p>– Szólítsd legényedet: mondd, hogy mást gondoltál és nem
utazol.</p>
<p>– De miként kerülnek a váltók a te kezedbe?</p>
<p>– Nevezetes, eredeti! mint te szoktad mondani. Életemben csak
három módját ismertem, miként kaphatja vissza az ember a maga
váltóját. Először, a mi legtöbbször történik, ha a régiek helyébe
más, nagyobb összegről szólókat ír alá. Másodszor, ha dühbe jön az
ember, nyakát szegi a zsidónak, s visszaveszi váltóját.</p>
<p>– De miután én e két módhoz nem folyamodtam, mi a harmadik?</p>
<p>– Parbleu! ha az ember kifizeti.</p>
<p>– Porczogh! ez a három mód közül a leglehetetlenebb.</p>
<p>– De csak látod, hogy váltóid kezedben vannak?</p>
<p>– Csak nem akarod elhitetni velem, hogy 43,000 forintot
kifizettél?</p>
<p>– Azt nem, mert tisztességes alku útján leszálltunk 33,000
forintra. Ebből következik, hogy miután nekem több mint 37,000
forint állott rendelkezésemre, 4000 forintot letehetek ide
asztalodra, hogy bele számítva édes anyádtól vett 2000 forintodat,
valahogy megélj augusztus végéig, s csak akkor gondolj rá, el
kell-e utaznod? vagy rövidebb processus lesz, ha főbe lövöd
magad?</p>
<p>– Hogyan? még 4000 forint fölösleg?</p>
<p>– Kezedben van; tehát elvitázhatlan valóság. <span class=
"pagenum"><a name="Page_163" id="Page_163">-163-</a></span></p>
<p>– De honnan került e pénz? Te nem vagy oly gazdag, hogy saját
megrontásod nélkül ily összeget eléteremts?</p>
<p>– Akadt, a ki adott, a ki jövődet még nem tartja elveszettnek. A
tisztelt hitelező urak pedig, vagyis Israel választott népe,
ennyire taksálta hiteledet.</p>
<p>– Porczogh! addig e házat el nem hagyod, míg meg nem hallom,
honnan fizettél?</p>
<p>– Arthur ne kényszeríts, mert olyan nagyot hazudom, hogy hanyatt
esel.</p>
<p>– Mondj akármit, csak magyarázd meg e rejtélyt.</p>
<p>– Ha kényszerítsz, hát halljad. Barátom, ez szent pénz.</p>
<p>– Szent pénz?</p>
<p>– Igen, szent pénz. Még több annál, mert egyenesen a jezsuita
atyák kasszájából kerül.</p>
<p>– Porczogh! te megbolondulhattál, de a jezsuita atyák jól
szokták tudni, hova helyezzék el tőkéiket.</p>
<p>– És hátha épen nálad találták volna a legelőnyösebb hypothékát?
Oh a szent atyák okos emberek, különösen pénz dolgában. Adnak neked
33,000 forintot adósságfizetésre, e mellé 40000 forintot
zsebpénzül, hogy tovább is uri módra élj. És miért?</p>
<p>– Igen és miért? ez a kérdések kérdése.</p>
<p>– Igen és miért? Nem találod el? Lásd, a jezsuiták az Ég
érdekében a legjobb üzletet csinálják. Mert csak így remélhetik,
csak így adhatnak neked módot arra, hogy Dorozsmaynénak öt
milliónyi eretnek és kálvinista forintját a te kezedbe játszszák, a
ki minden kifogás fölött igazhitű pápista vagy!</p>
<p>Ezen a kolosszális sületlenségen aztán mindketten nagyot
nevettek.</p>
<p>Porczogh báró ezután nemesi szavát, becsületét adta zálogul,
hogy annak idején mindenről megnyugtató és kielégítő
felvilágosítást fog adni. Erre Arthur gróf tollat ragadott, s nem
is kötelezvényt, hanem egyszerű elismervényt írt alá, hogy Porczogh
bárótól ennyi és ennyi ezer forintot, váltóinak kifizetése fejében,
felvett. <span class="pagenum"><a name="Page_164" id=
"Page_164">-164-</a></span></p>
<p>– Barátom – szólt Arthur gróf – ma reggel, különösen a midőn az
a macskaképű fiskális itt sopánkodott előttem, nem hittem volna,
hogy e borzasztó nap még ily jól végződhetik. Porczogh, te az
ezeregyéj meséiből kerültél hozzám! <span class="pagenum"><a name=
"Page_165" id="Page_165">-165-</a></span></p>
<div class="chapter">
<h2><img src="images/ch04.png" alt="" title="" />MÁSODIK RÉSZ.</h2>
</div>
<h3>I.</h3>
<p class="summary">(Zsuzsi néni kibékülése, melyre újabb leczke
következik. Bizonyos emberek elutaznak Pestről Fiuméig, s onnan még
az egyenlítő vonaláig is elhatolnak.)</p>
<p>Pál báró csakugyan félénk, vagy legalább túlóvatos fiatal ember
volt és nem igaz ok nélkül fogták rá vetélytársai, hogy szemét az
öt millió örökösnéjére fel sem merné emelni.</p>
<p>Pedig kézzelfogható tények küzdöttek mellette. Látta, hogy
Esztike kisasszony elfordul tőle, ha hírét veszi, hogy kedvelt
professzora más leányra nézett, s mindannyiszor visszatér hozzá, ha
ellenkező szelek fuvallanak.</p>
<p>Ha ez nem világos féltékenység, akkor nem létezik az emberi
szívben ilynemű szenvedély! Mert a féltékenység oly biztos jele a
szerelemnek, mint hogy a füst a kitörő, vagy lappangó tüzet
elárulja.</p>
<p>Ehhez járult Zoltán bácsinak folytonos tréfája és ingerkedése,
mely nagyon hasonlított a felbátorításhoz. Azt ugyan nem tette,
hogy tényleges beavatkozással mozdítsa elé pártfogoltja ügyét, de a
hányszor veszedelem mutatkozott, mindig kitűnt jó akarata, mintha
mondaná: ne félj, míg engem látsz!</p>
<p>Valószinű, hogy gazdag fegyvertárába, még sok nyil, pisztoly,
puska, ágyú volt felhalmozva, miket a szükség követelései szerint
csak egyenként és egymásután akart használatba venni.</p>
<p>Erdélyből szintén jó hirek érkeztek. Ritkóczyné azon
<span class="pagenum"><a name="Page_166" id=
"Page_166">-166-</a></span> ostobaságot követte el, hogy Pál bárót
úgy írta le, mint a ki mindent elkövetett Zsuzsika kisasszony
szívének meghódítására, de ezzel csak Zsuzsi néni szeméről
szakasztá le a hályogot. Szegény öreg soha sem volt boldogabb, mint
midőn hihette, hogy legkedvesebb fia, Pál, tökéletesen ártatlan, s
hogy nem ő, hanem az a kaczér és hűtlen leány semmisítette meg régi
kedvencz tervét.</p>
<p>Azonnal újra széttépte legutóbbi végrendeletét, mást írt, megint
Pált nevezte általános örökösévé. Levelet is küldött Pestre, hogy
nagy busulásban élő öcscsét megvigasztalja. «Ritkóczy báróné vádja
– írá – a te dicséretedet foglalja magában és azt bizonyítja, hogy
engedelmes fiam vagy, a ki minden bölcs dologban öreg nénjének
tanácsait háladatos szívvel követi.» Következtek vigasztalások,
hogy van még Csikszékben szebb és gazdagabb leány is; vagy ha nincs
most, majd megnőnek akkorra, mikor ifjabb Gencsy Pálnak hű
feleségre lesz szüksége.</p>
<p>Pál báró mindig lelki gyönyörrel olvasá e hosszú leveleket,
mikben az első betűtől az utolsóig csak az igazán szerető második
anyának elolthatlan buzgósága tükrözék vissza. Ő nem nevette a
falusi egyszerű gondolkodásmódját, ezen áldott hitet, jámbor
föltevést és ártatlan tévedést. Sőt végtelenül érdeklődék azon éles
ellentét által, mely az ő nagyvilági élete s az otthoni felfogás
között ezen levelekből eléje rajzolódott. Tudta, hogy él ő itt? a
városban s most olvashatta azt is, mit képzelnek felőle, otthon ama
jámbor, de igen hátramaradt családi körben.</p>
<p>Emelte örömét a gondolat, hogy megint van valami, a mit
Esztikének felolvashat s ezzel egymásnak szellemes perczeket
szerezhetnek. Mert a titkos bizalmaskodás a professzor és a
tanítvány között napról-napra növekedett. A fiatal bárónak már volt
bátorsága a néninek minden levelét felolvasni s a jó fogadtatás,
melyben azok részesültek, újabb ingert adott a további
közlékenységre. <span class="pagenum"><a name="Page_167" id=
"Page_167">-167-</a></span></p>
<p>És ha közbe is jött, a mi e szerencsés összhangzást pillanatra
megzavará, a bekövetkezett kibékülés mindannyiszor közelebb hozta
őket.</p>
<p>Így látták ők egymást minden másod, minden harmad napon s ez
alatt Pál báró oly szerelmes lett, hogy teljes férfiúi erejébe
került kitöréssel fenyegető érzelmeit a hideg meggondolás határai
között visszatartani.</p>
<p>Mert Arthur gróf még mindig elismert vőlegény volt a háznál, és
ily tekintély előtt mindenkinek le kellett vitorláit
eresztenie.</p>
<p>Ez okból Pál báró saját érzelmeiről soha sem beszélt. Annál
többet magáról a szerelemről, mint kedvencz tanulmányi tárgyról. A
leczke a professzor és a tanítvány között mindig e tudós thema
fölött folyt s mindketten el akarák magukkal hitetni, hogy csak
lélektani fejtegetésekbe bocsátkoztak. Hogy elébb-utóbb őket is
megperzselheti a láng, arról nem adtak számot egy a másnak.</p>
<p>Elfogadási nap lévén a nádor-uczai háznál, Pál báró épen
öltözékével volt elfoglalva, a midőn vén huszárja büszkén lép elé s
levelet tesz az asztalra.</p>
<p>Megint Zsuzsi nénitől! Egy hét lefolyása alatt már második.</p>
<p>Remegve törte fel a pecsétet, mert valami szerencsétlen eset
hírét vélte abban rejleni: de mindjárt az első sorok olvasása után
felderűlt arcza s most már karszékébe helyezkedvén, teljes
kényelemmel olvashatá végig Csikszék legfrissebb s legfontosabb
ujdonságait.</p>
<p>Tulajdonkép ezen levél is csak vigasztalás akart lenni, de már
egészen más modorban. Most már a néni haragja egészen Marialakyék
ellen fordult és soraiból gúny is kezdett előtünedezni.
Kedvteléssel írta, miként lesz megbüntetve az álnokság és
hűtlenség; s mint kapta ki a magáét a szaváról megfeledkezett apa
is.</p>
<p>Im a levél:</p>
<div class="figcenter" style="width: 338px;"><a href=
"images/i010hq.jpg"><img src="images/i010.jpg" alt=
"Karosszékébe helyezkedvén, teljes kényelemmel olvashatá." title=
"Karosszékébe helyezkedvén, teljes kényelemmel olvashatá." /></a>
<p class="caption">Karosszékébe helyezkedvén, teljes kényelemmel
olvashatá.</p>
</div>
<p><span class="pagenum"><a name="Page_168" id=
"Page_168">-168-</a></span></p>
<div class="blockquot">
<p class="right">«Gencs, febr. 10.</p>
<p>Kedves fiam, Pál!</p>
<p>Most már megint itthon van a Marialakyék háládatlan kakuk faja.
Semmi gondjuk többé a pesti farsangra, a hova pedig, bolond
eszemmel, én küldtem őket, hogy legyen ott őrző angyalod, a ki
visszatart téged a nagy város veszedelmeitől.</p>
<p>Alig készült el a legelső tarka-barka szoknya, mindjárt haza
indultak. Bizonyosan ebben a szemérmetlenül kivágott báli ruhában
tartják meg az esküvőt, s lesz az én egykori kedvelt Zsuzsikámból
czifrálkodó katonáné asszonyom. A főhadnagy pedig járkál hozzájok
és markába nevet, ha látja, mily szép kövér földjei vannak
apósának, és hogy fog ő egykor azoknak jövedelmében duskálódni.</p>
<p>A kik látták Zsuzsikát, erősítik, hogy szörnyen megviselte a
pesti levegő, szeplőt kapott és orra is vöröslik egy kicsit. Egy
okkal több arra, hogy megvigasztald bús szívedet.</p>
<p>Klári hugod vőlegénye égre-földre erősködött, hogy még a
farsangon végbe menjen esküvője. Azt mondta, neki nincs vesztegetni
való ideje s ha boldog akar lenni, ne lopjunk el tőle fél
esztendőt. Mi nem akartunk engedni, mert óhajtottuk, hogy te is
jelen lehess. De mikor meghallottuk, hogy Marialakán márcz. 1-re
kitűzték a lakodalmat, úgy megharagudtunk, hogy a Klárikáét febr.
28-ra határoztuk. Majd bizony túl tegyenek rajtunk!</p>
<p>Nagy kiváncsisággal olvassuk a «Marosvásárhelyi Közlöny»-t.
Sokan csodálkoznak, hogy az országgyűlési remek szónokok között a
te beszéded még elé nem fordul. Én azonban, ha olvasom a
közbekiáltásokat «éljen, helyes, elfogadjuk, mormogás a
baloldalon», majd megreped a szívem, gondolván, hogy a te édes
hangod is belevegyült a kiabálásokba.</p>
<p>De az idén megint felemelték az adót Gencsen. Kérlek, szólj a
pénzügyminiszterrel, hogy olyan hivatalnokot <span class=
"pagenum"><a name="Page_169" id="Page_169">-169-</a></span> tarson
itt, a ki több becsületet tud. Ha nem hallgat rád, szavazz ellene,
buktasd meg, azért vagyunk szabad alkotmányos nemzet.</p>
<p>Hát csak jársz még a Dorozsmay házhoz? Vigyázz, fiam, hogy a
világi hiuságok miatt ne koczkáztasd lelked üdvösségét. Különben
örülök, hogy ott a házi kisasszony férjhez megy egy gazdag grófhoz
s így a te eszedet nem zavarhatja többé.</p>
<p>Ez nagy megnyugtatásomra szolgál, mert mindig féltem a sok pénzű
leánytól. Nem mondtam, hogy egy pár száz hold földecskéje se
legyen, mert ez nem árt, de mit ér százezer forint is, ha a lány
olyan szeplős mint a gyöngytyuk, orra pisze, hangja mint a
papagájnak?</p>
<p>Még nem telt el egészen hat hónap, de már nem várhatok, küldöm a
másik félévre való 500 forintot, mert nem tűrhetem, hogy Pesten ne
úgy élj, mint a Gencsy bárók rangja követeli.</p>
<p>Marialakán pedig végkép megbolondultak. Domokos bácsi, mióta
Pesten járt, nem tud hova lenni a divattól, meg a nagy
uraskodástól. Azt mondja, jövendőbeli veje legkésőbb 40 esztendő
mulva generális lesz, tehát nem tarthat szegény házat. Az inast
olyanszínű liberiába öltöztette, mint a gróf Károlyinál. És nem
szabad neki a lovakat abrakoltatni, mert istálló-szagot hoz a
szobába. Zsuzsika francziául tanul, s reggel a csordás leánynak így
köszön: bonjour mademoiselle.</p>
<p>Domokos bácsi mindegyre gyűléskedik az oláh biróval és
előljárókkal; rá akarja venni a falut, hogy a helységházától kifelé
egész a libalegelőig sugárutat vágjanak. Valami részeges kőműves
legényt már fel is fogadtak, hogy készítse el a terveket az
építkezésekre.</p>
<p>Csikszeredán az urak és boltoslegények dalárdát alapítottak.
Domokos bácsi beállott első baritonnak, én pedig beírattalak téged
soló flotásnak, hogy Gencs is becsületet valljon. <span class=
"pagenum"><a name="Page_170" id="Page_170">-170-</a></span></p>
<p>Nagyobb baj az, hogy az idén rettenetes sok varjusereg pusztítja
az őszi vetést. Nézz utána, tán kaphatsz ellenök irtószert. De a
tiszteletesné fogfájása ellen olyan tinkturát küldtek, hogy még a
zápfoga is kihullott. Tehát te se kenegesd a bajuszodat olyan
anglus és amerikai pomádékkal, miket az ujságban hirdetnek. Ezek
után az ég oltalmába ajánlak téged, kedves Pál fiam, adjon a
mindenható vigasztalást megcsatlakozott szívednek és ne feledkezz
el téged holtig híven szerető</p>
<p class="right">Zsuzsi nénédről.»</p>
</div>
<p>A néni levelének megérkezése mindig örömünnep volt Pál báró és
Esztike kisasszony bizalmas beszélgetésének idejére. A városi
leányka kenetteljes áhitattal hallgatá végig az ismeretlen öreg
nőnek legszörnyebb köznapiságait. A vigasztalást, a mit Pál báró
kapott, szeretetreméltó ártatlansággal magára is értette.
Mosolygott a falusi mende-mondákon, de nem nevetett azon helyeken,
a hol más hivatlan dísztelen kaczajra fakadott volna. Oly bájos
hivő lélekkel hallgatta, ha Pál báró valamit felvilágosított, vagy
az érintett egyéniségekről bővebb magyarázatot adott. Minden úgy
tünt fel, hogy Esztike részt vesz a Gencsy család örömében,
bánatában, s ez az ifjú bárót leírhatlanul boldoggá tette.</p>
<p>Ha látogató és családban élő leányka bizalmas társalgásáról
beszélünk, erre mellőzhetlen föltétel a kedvező idő s az alkalmas
hely.</p>
<p>Szerencsére a Dorozsmay ház estélyein fesztelen szabadság
uralkodott. Hétfőn, a nagyobb elfogadásí napon, öt vagy hat szoba
állott a látogatók rendelkezésére. Minden ajtó tárvanyitva s
mindenütt kisebb-nagyobb csoportok alakultak. Az idősb asszonyok
nem óhajtották, hogy bizalmas csevegéseiket fiatal leányok és urak
hallgassák; a leánykák főhadiszállása pedig mindig a zongora
közelébe esett.</p>
<p>Fönmaradt tehát a buffet, a hova legritkábban vetődött
<span class="pagenum"><a name="Page_171" id=
"Page_171">-171-</a></span> valaki. A nagyobb uri faj azért, mert
épen ebéd után jött ide, a kisebbek, mert az uri szokásokat
utánozták.</p>
<p>Ezen szobában óriási kerek asztal állott, megrakva Isten
áldásával és a szakács- és czukrászművészet remekeivel. A theát és
fagylaltot a cselédség nagy ezüst tálczákon mindenfelé
elhordozgatá.</p>
<p>Ezen hely volt a titkos értekezletek számára kirendelve. A tárt
ajtón ugyan mindenki beláthatott ide, de a jó társaságban nincs
szokásban a bizalmasan beszélgetőket háborgatni. Végre is, ha
tetten kapná valaki őket, nem tartozik a halálos vétkek közé, ha
megéhezik az ember és leszeldel egy darabkát a
ludmájpástétomból.</p>
<p>És nem is kizárólag e helyet használták a leczke tartására.
Olykor a legélénkebb általános társalgás között is találtak két
üres széket, a hol bizalmas szót válthattak, úgy hogy a buffetben
megszokott találkozást maguk között tréfásan «nagy leczkének»
nevezték.</p>
<p>Itt ült ma is a párocska és a ház kisasszonya nagy
érdekeltséggel olvassa végig Zsuzsi néni ódon zamatú epistoláját.
Szemközt vele tiszteletteljes távolságban ült a báró és leste a
leányka arczvonásait. Mindig tudta, meddig haladt az összekuszált
sorokban és az egybefüggés nélküli ujdonságok elsorolásában.</p>
<p>Jól esett tapasztalnia, hogy Esztike legtávolabb sem veszi
magára a milliós lányokról szóló rajzolatot.</p>
<p>Telvén az idő, Pál báró alkalmasnak találá a perczet, hogy mint
professzor a szerelem tudományában egy fejezettel ismét tovább
haladjon tanítványával.</p>
<p>– Kisasszony, – mondá, – kérdek valamit. Egy hónap letelt az
esküvő elhalasztásának idejéből. Hogy rohanunk előre az érzelmek
dolgában?</p>
<p>– Nagy gyorsasággal. Még nem kivánom ugyan augusztus végének
közelségét, de már nem félek tőle.</p>
<p>– Ah, már nem fél tőle. Bravo, ez már határozott lépés előre, de
az ismert kórjelek még mindig késnek?</p>
<p>– Majd megérkeznek, ha kell. <span class="pagenum"><a name=
"Page_172" id="Page_172">-172-</a></span></p>
<p>– Pompás. De ha majd megérkeznek, mit gondol, mennyire lesz még
akkor is az igazi szerelemtől, a mely okvetlenül szükséges, hogy
bizalommal lépjen Isten oltára elé?</p>
<p>– Remélem, nagyon közel.</p>
<p>– Mondja meg, kisasszony, hova utazott életében
legtávolabbra?</p>
<p>– Mult nyáron elvitt mamám Fiuméba, hogy lássam a tengert.</p>
<p>– Messze volt az ut innen odáig?</p>
<p>– Nincs ennek az utnak sem hossza, sem vége. Zágrábban
megháltunk, hogy ne kelljen éjjel utazni, mikor semmit sem látunk.
Másnap alkonyatig hurczolt bennünket a vonat, míg végre
mepillantottuk a tengernek sötét ibolyaszinét.</p>
<p>– Tehát figyeljen, mert a szerelem utja még hosszabb. Most ott
vagyunk, hogy nem fél augusztus végétől. Mit gondol, melyik
állomást érte el ezáltal Pesttől Fiuméig?</p>
<p>– Azt hiszem, nem leszünk nagyon messze tőle.</p>
<p>– Nem így van, ezer bocsánatot kérek. Mert a hol most van
Esztike kisasszony, az csak annyi, mint mikor itthon felültek a
kocsira, áthajtottak a lánczhidon, a budai alaguton s a
Krisztinaváros végén megpillantották a déli vaspálya indóházát.</p>
<p>– De hiszen ekkor még mindig csak itthon vagyunk.</p>
<p>– Ugy van, és ha Fiuméig is hatoltunk, még mind csekély haladás.
Még csak itt kezdődik a vágy röpülni az ő karjaiba! Ekkor kezdődik
aztán az igazi utazás. Fiuméban azt fogják mondani, a szerelem utja
még képzelhetlen messzeségre terjed; tessék itt áthajózni az adriai
tenger hosszán, onnan keletre fordulva ki kell kötni Egyiptomban.
Onnan hajón a suezi csatornán és a vörös tengeren át az indiai
oczeán sivatagaiba; meg kell látni Ceylon szigetét, s ha majd az
egyenlítő vonalán is túl haladtak, akkor tessék ott tudakozódni,
meddig kell még kereskedni, míg az igazi szerelem kincsét
feltalálták. <span class="pagenum"><a name="Page_173" id=
"Page_173">-173-</a></span></p>
<p>– De már ilyen messze utra nem megyek.</p>
<p>– Akkor meg se találja, a mit keresett. Kaphat ugyan hamis
követ, minőt a színpadi herczegnők viselnek, hanem romolhatlan igaz
gyémántot, közelebb, sehol sem.</p>
<p>– De ön csak szellemi utazást ért?</p>
<p>– Természetesen, csak erről lehet szó, különben vajmi kevés
leánykának volna módjában ily költséges és fáradságos utat
meghaladni. De a szív végetlen oczeánján mindenkinek végig kell
hajózni, vagy igazi szerelem helyett elégedjék meg silány pót
áruval.</p>
<p>– Gondolja báró úr, hogy Arthur gróf elvezet engem ily
messzeségekbe?</p>
<p>– Az én hitem szerint Arthur grófnak elébb kerekedhetik kedve
ezen utazást a valóságban végbe vinni, mint szellemi fáradsággal
felkeresni ama rejtett kincset. Kissé unalmas volna ily nagy úrnak
közelről tanulmányozni azon kincsnek értékét, melyet már a sorsnak
szeszélye is karjai közé vetett.</p>
<p>– Professzor, ez szerződésünk ellen van. Ön nekem tisztán
elméleti leczkéket igért, most pedig élő példákkal akar
bizonyítani.</p>
<p>– Bocsánat, nem én említettem először nevet. De ha kérdezik a
tanárt, felelnie kell, különben azt hiszik róla, maga sem tudja s a
tanítvány fogas kérdésével megakasztotta.</p>
<p>– Igaza van, én mondtam ki először egy nevet és elvállalom a
hibát. Tehát mindent összevonva, ez a mai leczke eredménye. Ha nem
félek augusztus végétől, ez csak annyi, hogy látjuk már a budai
indóházat. Ha röpülni vágyom karjaiba, akkor megérkeztem Fiuméba.
De még végtelen sok állomás van az egyenlítőig. Kérdem: minden
állomásnál egy-egy újabb érzelemmel, vagy mint ön mondja a szerelem
kórjeleinek valamely magasabb fokával kell megismerkednem?</p>
<p>– Tökéletesen így van. De hogy tovább utazhassunk, nem szabad a
kijelölt állomások közül egyet is elkerülni, különben megtörténik,
hogy a rendszeres <span class="pagenum"><a name="Page_174" id=
"Page_174">-174-</a></span> tanulmány hiányában a fensőbb fokokat
nem fogja helyesen értelmezni.</p>
<p>– És ön, báró, e tömérdek állomás titkait már mind érti?</p>
<p>– A jó mester együtt tanul tanítványával. Elég lesz rám nézve,
ha egy pár állomással mindig elébb leszek, s tapasztalataimat
közölhetem.</p>
<p>Mindketten nagyot nevettek e tréfán, mely esetleg jelenthetett
is valamit.</p>
<p>– Még egy kérdést. Mi történik akkor, ha a leány már a legelső
állomáson, teszem azt, Fiuméban felakad, s nem találja, a mit
keresett?</p>
<p>– Kisasszony, ha ez megtörténnék, akkor ezen eset csalhatlanul
bebizonyította, hogy a leányka sem helyes uton indult és ezen
irányban soha czélt nem érhet. Nem marad tehát egyéb hátra, mint
elszántan visszatérni, más czélt tűzni ki, <i>talán más utitársat
választani</i> s akkor egy új pályán próbálni szerencsét.</p>
<p>Esztike kisasszonyt módfelett megnevetteté az ifjú bárónak ezen
oktatása, mert hiszen e leczkének nevezett bizalmaskodás úgy sem
volt egyéb társalgási mulatságnál, de ezuttal mégis komolyabban
felelé:</p>
<p>– Professzor, ön hamis ember! De elismerem, hogy jól tud
magyarázni, mert még oly gyarló tanítvány is, mint én, tökéletesen
megértette. Most azonban eltelt a leczke órája, ha úgy tetszik,
menjünk vissza a leányok szobájába s ha valaki keringőt verne a
zongorán, öné az első forduló.</p>
<p>Ezzel barátságos mosolylyal kezét nyújtá a bárónak, a ki, mindig
tisztelettel, de ezuttal, először és kivételkép, három gyorsan
egymásután következő kézcsókkal köszönte meg a tanítvány kegyét.
<span class="pagenum"><a name="Page_175" id=
"Page_175">-175-</a></span></p>
<div class="chapter">
<h3><img src="images/ch05.png" alt="" title="" />II.</h3>
</div>
<p class="summary">(Az ezeregyéji meséknek olyan folytatása
következik, hogy még Porczogh bárónak is megáll az esze.)</p>
<p>Arthur gróf megint nagy úr, de már nem pazarol. Két ezer forint
édes anyjától, négy ezer forint ama rejtélyes forrásból elég volt
neki, hogy bizonytalan határideig folytathassa megszokott
életmódját. Azonban alig elmult és el nem feledett szorultsága
megtanította őt gazdálkodni. Költött, de nem szórá pénzét, mint
azelőtt.</p>
<p>Bendeffy Károlyné nem hitt a tündéri mesékben, de a szeme elé
tett váltók, fiának gömbölyű pénztárczája hangos ékesszólással
beszéltek. Ezen napon édes anyjánál ebédelt és elbeszélte neki,
hogy Porczogh báró előnyös kölcsönt szerzett számára, hogy nagy
kamatról szó sincs, sőt még a tőke visszafizetésének határideje
sincs kikötve.</p>
<p>– Ezt csak olyan hitelező tette, – vélekedék a grófné, – a ki
bizonyosan tudja, hogy esküvőd Esztikével, annak idejében, el nem
maradhat.</p>
<p>– Én sem gondolhatok egyebet.</p>
<p>Ebéd után felment a második emeletbe. Oda hozatta fekete
kávéját, szivarra gyújtott s várta Porczogh báró látogatását.</p>
<p>A báró pedig mindig pontos volt, s a szokott órában
bekopogtatott.</p>
<p>– Arthur, – mondá, miután kényelmesen elhelyezkedett. – A józan
ész tanácsolja, hogy akkor tegyünk <span class="pagenum"><a name=
"Page_176" id="Page_176">-176-</a></span> valamit, a midőn lelkünk
nyugodt, midőn hitelezőnk nem háborgat, s egy kis pénz birtokában
szabadon rendelkezhetünk időnkkel. Gondold meg, minő állapotban
voltál nehány nappal ezelőtt, a mikor Párisba készültél
menekülni?</p>
<p>– Párisba? Oh azt csak egyik állomásnak tekintettem, mert meg
sem állok Amerikáig. Beállok ott munkásnak, hordom targonczával a
földet a frissen hányt vasuti töltésre.</p>
<p>– Jeles elhatározás, melyet előtted mások is megkisérlettek. De
midőn a földet a harmadik targonczával borították a töltésre, tele
volt hólyaggal a tenyerük. Akkor aztán azt gondolták, ha nem lehet
valaki gróf Európában, legokosabban teszi, ha a Missisippi habjai
között keresi fel a dolgok végét.</p>
<p>– Nagyon valószinű, hogy épen így járok.</p>
<p>– Miután pedig okos ember ezen eshetőséget legutoljára hagyja,
tanácskozzunk kissé állapotodról. A legelső kérdés, minő
melegséggel fogadja menyasszonyod udvarlásodat?</p>
<p>– Még mindig az elismert, a kétségbe nem vont vőlegény vagyok
előtte és érdeklődéssel hallja, ha jövendőbeli háztartásunkról
beszélek. Néha megjegyzem, mennyit mulasztunk el az esküvő
elhalasztása által, mert épen a téli időben van együtt a társaság
és ez volna a legkedvezőbb alkalom őt mindenütt bemutatni, úgy
hogyha nyárra falura megyünk, akkor már ismeretséget kötött az
egész magyar arisztokracziával.</p>
<p>– És tetszik neki e fényes kilátás?</p>
<p>– Mondhatom, ebben fekszik legfőbb erőm; e nélkül tán értékem se
volna előtte.</p>
<p>– Túlságos szerénység, barátom. De mért nem beszélsz vele arról,
a mit minden leány legörömestebb hall, a szerelemről?</p>
<p>– E tekintetben régen készülök elhatározó rohamra, s mint e
téren gyakorlott mester, sikert is reménylek.</p>
<p>– Egyelőre azonban grófi czímeddel és benső összeköttetéseiddel
az első családokkal akarsz szívébe lopózni. <span class=
"pagenum"><a name="Page_177" id="Page_177">-177-</a></span> Tehát
verd a vasat szorgalmatosan, míg tüzes. Megbecsülhetlen érték ez
oly család előtt, mely hiú és dicsvágyó s minden áron otthon akar
lenni főuraink teremeiben. Attól félek azonban, hogy Dorozsmayné
asszonyom ő nagyságát e ragyogó csábok nem fölöttébb ingerlik.
Környezete, a vén pap, meg a szélbali képviselő, bizonyára csak
rosszat beszélnek előtte társaságunkról. Hallom, hogy az erdélyi
vad báró megint ott ténfereg, mint a macska a forró kása körül.</p>
<p>– Csak nem hiszed, hogy Esztike szerelmes lehetne belé?</p>
<p>– Erre nem felelhetek, csak azt látom, hogy menyasszonyod
bizonyos idő óta szellemileg is nagyon fejlődik. Ma már a társaság
közt mindennek okát kérdi s az átalános szójárásokkal meg nem
elégszik. Képzeld, már gúnyosan is tud mosolyogni! s néha
legközönyösebb válaszaiban is fullánk mutatkozik.</p>
<p>– Ez csak a rendes átmenet, a midőn a gyermekből (nálunk
«Backfisch»-nek nevezik) egyszerre nagy leány lesz. Egy pár hónap
alatt többet tanul, mint a mennyit gouvernante-ja éveken át fejébe
vert.</p>
<p>– Én pedig nem kétkedem, hogy az erdélyi rongybáró tanítja a
lázadásra. A napokban 20 teljes perczig nevetköztek a buffetben s
azt hiszem, te, mint deklarált vőlegény, tiltakozhatnál e helyén
kívüli bizalmaskodás ellen.</p>
<p>– Mit nyerhetnék vele? Az özvegy, a ki különben sem pártfogóm,
azt felelné: négy-öt szoba áll látogatóink kényelmére berendezve.
Minden ajtó tárvanyitva, mindenki ott keres társaságot, a hol
találja s a mi mindenkinek szabadságában áll, azt saját leányának
el nem tilthatja.</p>
<p>– Arthur, – mondá itt a báró igen boszús hangon. – Ez a hely, ez
a megszokott szoba okozza, hogy hasznavehető eszme egyikünk agyába
sem ötlik. Jer, menjünk egyet csavarogni.</p>
<p>Fölkerekedtek tehát, s mint mondani szokás, nyakukba vették a
várost. <span class="pagenum"><a name="Page_178" id=
"Page_178">-178-</a></span></p>
<p>Épen az Erzsébet-tér lombtalan sétányain haladtak át, a midőn a
boulevard felől pöczkös léptekkel jön szemközt velök Bogárdy
Zoltán.</p>
<p>– Ah, – mondá – gróf úr tán épen a nádor-utcza felé sétál? Oh az
nagy öröm lesz ott, mert Esztike húgom két nap óta igen nyugtalan.
Az ily kis bohó, ha nem látja minden nap barátait, mindjárt valami
szerencsétlen esettől fél.</p>
<p>Ezzel ajánlá magát s a szemközti járdán folytatta útját. Valóban
nem is tartozott azok közé, kik éltük legnagyobb boldogságának
tartják, ha egy gróffal végig mehetnek az utczán.</p>
<p>– Hogy tetszik? – szólt Arthur gróf. – Megházasodom, s lesz
ilyen ember a városban, a kinek joga van feleségemről így beszélni:
az én húgom, ez a kis bohó!</p>
<p>Ellenben Porczogh báró kétkedőleg rázá fejét és dühös pillantást
vetett a távozó után.</p>
<p>– Sehogy sem tetszik nekem ez a vén cselszövő, mert épen akkor
legveszedelmesebb, mikor bizalmas, jó akaratot mutat, engedi, hogy
az ellenség reméljen, mely ilyenkor megásta már lőporos aknáját, s
készen van a lobbantásra.</p>
<p>Mentek tovább.</p>
<p>Épen a térnek északi oldalára értek, a hol a csinos, kényelmes,
de módfölött romlékony faburkolat kezdődik, a midőn egy kövér, jól
táplált, piros-pozsgás, de kurta lőcslábú emberkét hoz a sors
elibök. Arthur gróf jól ismerte. Urodalmának főigazgatója volt.</p>
<p>– Ah, Posztóczky, ön Pesten?</p>
<p>– Itt vagyok, méltóságos úr. Rögtön kellett ide jönnöm, bizonyos
ügy miatt, melyről egyátalában nem találhatom el, mit
gondoljak?</p>
<p>– Magától értetik, hogy megint valami gonosz újság.</p>
<p>– Holnap akartam alázatos tiszteletemet tenni, ha elébb
mindennek utána jártam, mert a dolog eddig rejtély és érthetetlen.
<span class="pagenum"><a name="Page_179" id=
"Page_179">-179-</a></span></p>
<p>– Nagyon kiváncsivá tesz. Engem illet, vagy a birtokot?</p>
<p>– Méltóságod bölcsen tudja, hogy legrégibb és legerősebb
hitelezőnk Kaula és társa, frankfurti bankárház.</p>
<p>– Oh tökéletesen ismerem az ügyet. 600,000 forint kölcsön, hat
százalékos kamat, semmi törlesztési föltétel, de hat hónapi
határidő a felmondásra.</p>
<p>– Így van. Néhány nappal ezelőtt azonban a frankfurti czégtől
levelet kapok, melyben értesítenek, hogy Kaula et comp. ezen
követelést bizonyos Spuller Jeannette úrhölgynek eladta, s ennek
következtében, ha kamatot fizetek, keressem fel az új hitelezőt, a
ki lakik Pesten a bástya-utczában 17. szám alatt, földszint 4.-ik
ajtó.</p>
<p>– Hallottál ilyet, báró? – kérdé Arthur gróf barátjától. –
Pesten a bástya-utcza egyik rongyfészkének földszinti odújában
lakik olyan hölgy, a ki 600,000 forintos kötelezvényeket szokott
vásárolni. Parbleu! ha ilyen helyre veszi magát a pénz, nem
csodálom, ha mi a József-téren mentől kevesebbet látunk belőle.</p>
<p>– Tegnap – folytatá a jószágigazgató – künn voltam a megyén s
megtekintettem a telekkönyvet, mert az egész história előttem
mesének látszott. Azt gondoltam, izetlen tréfa, melylyel tetszik
valakinek engem misztifikálni.</p>
<p>– És mit mondott a telekkönyv?</p>
<p>– Semmit. Elékérem a jól ismert kötetet, felnyitom a tudva levő
lapszámot és szemem homályosodni kezd, mert Kaula és társa
változatlanul helyén áll és semmi új nincs beírva. Alkalmasint
fölösleges utat tevék, mert ha Spuller Jeannette meg is vette a
követelést, volt esze, hogy a telekkönyvet meg ne változtassa.
Nagyon pompás állapot az, ott a legelső helyen állani, ha az
eredeti kötelezvény cessióval ellátva zsebében van. Nem vagyok oly
jártas a törvényben, hogy megitélhetném, lehet-e az eredeti
betáblázást úgy kitörölni, hogy az új hitelező az előbbinek helyét
megtarthassa.</p>
<p>Miután pedig a törvény-tudománynak ezen szakaszában <span class=
"pagenum"><a name="Page_180" id="Page_180">-180-</a></span> Arthur
gróf és Porczogh báró sem tudtak felvilágosítást adni, méltóztattak
mindketten bölcsen hallgatni.</p>
<p>– Visszajövet rohantam a távirdai hivatalba és kérdést intéztem
Frankfurtba. Két óra mulva itt volt az igenlő válasz, azon
hozzáadással, hogy a kötelezvény eladása után a czég és az urodalmi
pénztár között minden további levelezés fölöslegessé vált.</p>
<p>– És aztán?</p>
<p>– Zsebembe tettem a már lejárt félévi kamatot, 18,000 forintot s
mentem a bástya-utczába. Ott csak azt mondták, valósággal felvett
itt egy Spuller Jeannette nevű uri nő két udvari szobát, hozatott
oda igen csekély értékű bútort, ott hált egy éjjel, de ismét
elutazott, a nélkül, hogy megmondaná, hova és merre?</p>
<p>A midőn a két jó barát ismét együtt volt, visszafordultak
kitűzött útjokból és újra a sétány kanyargós utai felé
közelegtek.</p>
<p>– Báró, van-e ideád, mi az ördög rejlik e bolond komédia alatt?
Oda idézik Posztóczkyt a bástya-utczába; viszi a 18,000 forintot és
a hitelező megszökik előle!</p>
<p>– Ne félj, majd elékerül. Különben én pénz dolgában pessimista
vagyok, s mindig a legrosszabb esélyre gondolok. Azt gyanítom, hogy
ez a Spuller Jeanette csak azért vette meg Kaula és társa
követelését, hogy jó olcsó áron megvásárolhassa összes
birtokaidat.</p>
<p>– Azt hiszed?</p>
<p>– Meglásd, igen rövid idő mulva felmondja neked a 600,000
forintos kölcsönt. Hat hónap mulva, úgy mint ma, nem fizethetsz s
következik a kikötött sommás pör, elmarasztalás és árverés. A
többit tudod. A legelső helyen álló hitelező kényelmesen liczitál,
az utolsók pedig rettegnek, vagy engednek és elvesztik
követelésüket, vagy olyan árat kénytelenek igérni, a mi erejöket
felülmúlja. Kaula és társa meg volt elégedve a biztosított tőkével
és hat százalékos kamattal, de Spuller Jeannette, ez a nagyszabású
finánczrabló, végső romlásodra törekszik. <span class=
"pagenum"><a name="Page_181" id="Page_181">-181-</a></span></p>
<p>– Bocsáss meg barátom, én meg, ezúttal legalább és kivételkép
optimista vagyok. Ez a Spuller Jeannette álnév, vagy ha
törvényszéki ügyről van szó, elérántott egyéniség, a mit a német
Strohmannak nevez. Mert a 600,000 forintos dámák nem a bástya-utcza
udvari szobáiban teremnek. Én mást gyanítok. Ily roppant pénzű
halandó, a ki e mellett még rám is gondol, csak egy van a világon s
ez Dorozsmayné.</p>
<p>– Dorozsmayné?</p>
<p>– Vedd csak fontolóra. A nádor-utczában mindig tudták, hogy
birtokaimnak csak czímét viselem, a jövedelem pedig a hitelezőké.
Dorozsmayné tehát kiválasztotta a betáblázott kölcsönök közül az
elsőt, megvásárolta, csak azért, hogy esküvőm után e kötelezvényt
mint nőm hozományát kezembe adja! Tudod-e, hogy ez annyit ér, mint
évenként 36,000 forint biztos jövedelem! Tegyük mellé a 20,000
forintot, a mi a házassági szerződés értelmében Esztike évi
jövedelme s kész számomra az 56,000 forint! A többi azután
következik s a Bendeffyek ősi birtoka tisztán fog szállni az
utódokra. Lásd, ennyit ér a mai demokrata világban, ha a gazdag
köznemes leánya fényes nevű grófnévá lehet!</p>
<p>Porczogh báró vállat vont, keserűen mosolygott, de nem
vitatkozott.</p>
<p>– Jer, sétáljunk el a bástya-utczára, kérdezősködjünk Spuller
Jeannette asszonyom után, talán a személyes leírásból
kitalálhatjuk, minő fajtája az emberiségnek?</p>
<p>Erre felugrottak a legelsőbben talált bérkocsiba és elhajtattak
a tudva levő ház kapuja elé.</p>
<p>A házbirtokos csak azt ismétlé, a mit Posztóczkynak mondott.
Annyit tett hozzá, hogy Spuller Jeannette asszony az érsekújvári
pályaudvar postajegyével ellátott levelet írt, melyben az egy napig
bírt szállást felmondja, s miután többé ide visszatérni nem
szándékozik, az itt hagyott bútort a házmesterné leányának
ajándékozza.</p>
<p>– De a házbért megfizette? – kérdé Porczogh báró. <span class=
"pagenum"><a name="Page_182" id="Page_182">-182-</a></span></p>
<p>– Szokás szerint, évnegyedre és előre. Nekünk semmi követelésünk
ellene. Sajnáljuk hogy elment, mert igen csendes, jó lakónak
igérkezett. Ismerik önök?</p>
<p>– Azaz: – szólt közbe ismét a báró – ismerünk egy ily nevű
hölgyet; de nem vagyunk bizonyosak benne, vajjon az igazira
találtunk-e benne?</p>
<p>– A ki itt volt a 4. számú lakásban, lehet jól túl 40 éven,
magas, száraz, nem szép, kezd őszbevegyülni. Öltözéke finom
kelméből készült s feltünő tiszta volt rajta minden.</p>
<p>– Magyar?</p>
<p>– Velünk mindig németül beszélt!</p>
<p>– Olyan külföldies németül?</p>
<p>– Úgy beszélt, mint más.</p>
<p>– Nagyon gazdagnak látszott?</p>
<p>– Legalább is igen jómódú lehet. Nem gondolt valaminek árával;
egész napon bérkocsi állott rendelkezésére; jött, ment, de itt
senki sem látogatta meg. Még az ebédjét is ide hozatta.</p>
<p>Többet nem tudhattak meg. Megköszönték tehát a házbirtokosnak
szíves felvilágosításait és visszaültek kocsijokba.</p>
<p>– Mit mondasz hozzá?</p>
<p>– Csak azt – felelé Arthur gróf – ez a dolog sokáig
bizonytalanságban nem maradhat. Ha idegen, ha üzleti szempontból
vásárlotta a követelést, akkor a lejárt kamatot, a 18,000 forintot,
nem hagyja itt heverni.</p>
<p>– Nekem pedig az érsekújvári levél nem tetszik, a pályaudvar
postajegyével. Ezt útközben vetette a postaszekrénybe, a midőn ment
kifelé nagy Németországba.</p>
<p>– Engem pedig ezen körülmény erősít meg véleményemben.</p>
<p>– Mit keresne akkor Dorozsmayné megbizottja Érsekújvárott?</p>
<p>– Azért küldték oda, hogy szembekötősdit játszanak velem. Ha
Spuller Jeannette külföldi nő volna, szóval is felmondhatja a
kifizetett szállást. Könnyű feltenni, hogy a levelet már Pesten
megírta, és csak <span class="pagenum"><a name="Page_183" id=
"Page_183">-183-</a></span> Érsekujvárott tette póstára. Minden
arra mutat, hogy e nő készakarva fel nem találhatóvá teszi magát,
hogy a Kaula-féle félévi kamat az én zsebemben maradjon.</p>
<p>– Ha rövid időn senki sem kéri; a kölcsön felmondása pedig nem
következik, akkor… tán igazad is lehet.</p>
<p>– Ah, tehát végre fordul sorsom. Született a világra egy
hitelező, a kinek a félévi 18,000 forint kamat nem kell! Pedig a
követelés eladásakor a Kaula czég jól tudta, hogy lejárt a
kamatfizetés ideje s ezen összeget a vételárba be is számította.
Hány napig várjak, míg földesúri ukázt küldhetek Posztóczkynak,
hogy ezután egyenesen nekem fizesse a Kaula vagy madame Jeannette
de Spullert illető 18,000 forintot?</p>
<p>– Egy, vagy két hét mindenesetre elég idő a rejtély
felderítésére. Szándékod bölcs és igazságos, mert legrosszabb
esetben kezedben marad – a veszett fejszének nyele. Ha aztán később
követelnék a lejárt kamatot, vagy felmondanák a kölcsönt, tudni
fogod, hogy Spuller Jeannette hadat izent. Ellenkező esetben
bevonom vitorlámat, elismerem hibámat és dicsőíteni fogom
Dorozsmayné ő nagyságát, a ki e fukar és számító korszakban ily
nagyszerű meglepetést készített számodra.</p>
<p>– Még nem mondtál el mindent. Mert ha Dorozsmayné keze játszik
velem, ez egyszersmind jelenti, hogy Esztikém megmásíthatlanul
enyém és sokkal elébb nőm lesz, mint augusztus havának utolsó hete
betelik.</p>
<p>Porczogh báró meghajlott, kénytelen volt igazat adni barátjának,
de érzette magában, hogy a szörnyű csodálkozásban <i>megállott az
esze!</i></p>
<p>Boldog éjt kivántak egymásnak és úgy töltötték az est hátralevő
részét, mint az ily született nagy urak máskor is szokták.</p>
<div class="figcenter" style="width: 329px;"><a href=
"images/i011hq.jpg"><img src="images/i011.jpg" alt=
"Porczogh báró meghajlott." title=
"Porczogh báró meghajlott." /></a>
<p class="caption">Porczogh báró meghajlott.</p>
</div>
<p><span class="pagenum"><a name="Page_184" id=
"Page_184">-184-</a></span></p>
<div class="chapter">
<h3><img src="images/ch06.png" alt="" title="" />III.</h3>
</div>
<p class="summary">(A professzor leczkéjéből a tanítvány megint
plágiumot csinál, s ezzel elismert vőlegényét szörnyűkép
elkedvetleníti.)</p>
<p>Teltek a napok, Arthur gróf leírhatlan örömére s a hányszor
későn éjfél után ágyába vetődék, hálásan üdvözlé sorsát, hogy
Spuller Jeannette asszonyról semmi ujság. Még nem volt bizonyos a
legjobbról, de a legrosszabb esély félelme mindinkább veszített
erejéből.</p>
<p>Két hét elteltével egészen neki bátorodék s megküldé legfelsőbb
földesúri parancsát a tiszttartónak, hogy a gazdátlanul heverő
18,000 forintot haladék nélkül egyenesen neki küldje. Posztóczky
uram erre minden felelősség alól felmentve készséggel
engedelmeskedett, de gondolta magában: bizonyára végső vesztét érzi
grófja, a ki eddig önkéntesen megrendelt sequestrumát megtörve,
most már hanyatthomlok rohan veszedelmébe s nem búsul a végső
elpusztulás miatt.</p>
<p>Arthur grófnak most már kétsége sem volt, hogy Dorozsmayné
személyében keresse a szabadító angyalt. Hogy tény volt a 600,000
forint adósság elenyészése, a kezébe vett kamat bizonyította.
Spuller Jeannette mythoszi alak, semmi életjelt sem ad, s
valószinűleg visszatért állandó lakásába, az újuló holdba.</p>
<p>Boldog tehát a jelen, a jövőben pedig a legbájosabb remények
kecsegteték. Régóta nem állott ennyi pénz szabad rendelkezésére s e
gondolat annyira fellelkesíté, hogy tudtán és szándékán kívül
gazdálkodni kezdett. <span class="pagenum"><a name="Page_185" id=
"Page_185">-185-</a></span> Ebédre édes anyjához járt, este pedig a
kaszinóban egy adag fáczán vagy fogoly, mellé a megszokott üveg
champagnei, összesen 10 forint kiadás, oly semmiség, melyet
feldomborodott tárczája meg sem érzett.</p>
<p>Lóra, kocsira semmi kiadása; a kártya elveszíté előtte ingerét.
Ha unalmában szinházba tévedett, egy páholy helyett tíz állott
rendelkezésére s mindenütt szívesen fogadták. Nem győzött eléggé
bámulni, mily csekély költséggel élhet meg az ember Pesten, ha
pénzét nem szórja ki az ablakon.</p>
<p>Hogy miként jutott Arthur gróf a bukás örvényébe? azt jó lesz
mentül kiméletesebben részletezni. Ő is, mint sok más,
kimeríthetlen forrásnak képzelé vagyonát, de midőn meg lőn ingatva,
rohamosan sülyedt a veszedelembe. Bécs hiúságai, Anglia drága
lóversenyei, különösen pedig Páris vakító csábjai legtöbbet
beszélhetnének.</p>
<p>Most ismét minden jobbra fordulni látszott. Egészsége virulóbb,
mint valaha; a kiélt férfinak halványsága, a szem aljának vádaskodó
kékje mint varázsszóra elszállott. Mentve a napi gondoktól, nem
háborgatva az uzsorások üldözéseitől újra hízni és ifjodni kezdett.
Visszanyerte önbizalmát saját külseje tekintetében is és vidám
lélekkel töltött minden nap egy pár órát szépséges menyasszonyának
társaságában.</p>
<p>Csak Dorozsmayné maradt előtte rejtély. Tudta ugyan, hogy minden
asszony otthon jó vagy rossz szinésznő s ha titkolni akar valamit,
még kétértelmű czélzást sem bocsát ki ajkán. Mert a ki
példálózgatni kezd, az már nem bírja tovább titkának terhét s alig
várja, hogy az érdeklettek mindent fölfedezhessenek.</p>
<p>De semmi sem árulta el benne, hogy bizonyos dologban, mely
Arthur grófot annyira érdeklé, többet tudna, mint más. A grófot
változatlan udvariassággal fogadta, de szavaiban még mindig nem
tűnt fel azon melegség, előzékenység, melyet méltán megvárhatott
volna azon férfi, kinek kezére egyetlen leányának sorsát és
boldogságát bizza. <span class="pagenum"><a name="Page_186" id=
"Page_186">-186-</a></span></p>
<p>Egy este Arthur gróf derült arczczal, majdnem elbizakodva
élvezett szerencséjében, látogatást tőn a Dorozsmayné
páholyában.</p>
<p>Az özvegy mellett a kanonok bácsi foglalt helyet, s vitatkozott
a ház asszonyával a mai napság divatos franczia házasságtörő drámák
erkölcsi értéke fölött. Az egyház embere kárhoztatá e szörnyűkép
leplezetlen rajzokat, de mindig végig nézé, a mit elébe tálaltak.
Az özvegy csak azt felelte, jó az ilyet is látni, hadd vegyenek
példát rajta az emberek.</p>
<p>Arthur gróf kényelmesen telepedett le Esztike kisasszony
közvetlen közelében, s kezdé magát azon gondolathoz szoktatni, hogy
ő már itthon van a kellemes szomszédságban.</p>
<p>Épen e napon határozta el, hogy beszélni fog menyasszonyával oly
tárgyról, mely eddig köztük, legalább tüzetesen érintve, elé nem
fordult, tudniillik a szerelemről.</p>
<p>Jövendőbeli háztartásukról, a vadász-kastély kies fekvéséről, a
pompás toilettekben teendő látogatásokról, Európa fővárosainak
megszemléléséről, a fürdői idényekről számtalanszor cserélék ki
gondolataikat, de hogy szeretik-e egymást? ezt tán föltették, de
nem kérdezősködtek felőle.</p>
<p>A vőlegény megelégedett, ha kifejezé határtalan hódolatát a
tökéletes szépség előtt, értésül adván, hogy a természet ily
remekét teljes lehetlen egyszersmind nem szeretni.</p>
<p>Most azonban kedvező alkalom kínálkozott egy lépéssel elébb
hatolni. A szinpadon egész felvonás alatt két egymásért égő szívnek
csendes és háborítlan boldogsága gyönyörködteté a nézők szemét s a
csábító példa annyira elragadá a grófot, hogy a mennyire a szigorú
illem s a hely nyilvánossága nem tiltá, odahajolt menyasszonyához
és félig sugdosva mondá:</p>
<p>– Imádott Esztikém, megengedi, hogy egy kérdést tegyek? Láttam,
mily éldelegve feledé szemét az előttünk lefolyt idylli jelenetre.
Oh mondja, gondolt-e ezalatt <span class="pagenum"><a name=
"Page_187" id="Page_187">-187-</a></span> arra is, hogy él önnek
közelében egy férfi, a ki mindent, a mit a színmű költője a
legélénkebb színekkel elénk rajzolt, a valóságban is érzi?
Elhatározta már, hogy ha egykor teljesen meggyőződött szerelmem
mélységéről, azt viszonozni fogja? Ön már régen tudja, hogy
végtelenűl szeretem, de hogy szeret-e engem egy kicsit az én
tündöklő királyném is, azt még élő szóval soha nem hallottam.</p>
<p>Esztike a meglepetés első perczében ijedve nézett a grófra. Nem
mintha e kérdésre el nem lett volna készülve, de ösztöne súgta,
hogy feleletében óvatosnak kell lennie és semmit könnyelműleg ki
nem bocsátania ajkán, a mi az utat a visszatérésre örökre
elzárhatná.</p>
<p>Mert az anyjának így szólni: ime leányom, önnek adom: ez semmi;
mert az utolsó perczben is visszavonható. A leányka beleegyezése,
hogy valakihez férjhez megy, szintén nem több mint hivatalos
nyilatkozat, mely esetleg változást is szenvedhet.</p>
<p>De ezen mindent magában foglaló szó: szeretem önt! <i>a női
becsület váltóját képezi</i>, melyet minden körülmények között
megtartani akarnak. Még a kaczér, sőt a szerelemből vásárt űző nő
sem vonja vissza szerelmi igéretét, ha egyszer tiszta szívéből
beszélt. Inkább ürügyet keres s addig fondorkodik, míg rá foghatja
a férfira, hogy ez bontá fel köztük a szövetséget.</p>
<p>De mi jut eszébe a kis lánynak?</p>
<p>Az igazat megvallva, Esztike kisasszony soha sem tudott teljesen
komoly lenni grófi vőlegénye iránt. A mosoly, udvariasság és a
szórt bókok elfogadása mind járta, de a szerelem nagy kérdése még
mindig megoldatlanúl állott közöttük.</p>
<p>Ezért korábban is minden erre vonatkozó czélzást tréfára vett.
Most pedig hirtelen megemlékezett, hogy tegnap este megint
elcsevegett nehány perczet professzorával, vagy mint kedélyesen
nevezték, «leczkeórát» vett tőle.</p>
<p>– Ah, – gondolá a leány, – hát ha megint plagiumot <span class=
"pagenum"><a name="Page_188" id="Page_188">-188-</a></span>
követnék el buffetbeli filosofusom ellen? Mért ne venném
tanulmányaimnak gyakorlati hasznát is?</p>
<p>A kis leány tehát, észrevevén, hogy grófi udvarlója Romeót akar
játszani, elhatározá, hogy ezen szerelmi interpellatiót, asszonyi
politikával, vígjátékba való jelenettel üti el s kétértelműleg
mosolyogva viszont kérdé:</p>
<p>– Ön szeret engem?</p>
<p>– Én? – felelé Arthur gróf e kétkedő hangon elcsodálkozva. – Én?
a ki kezére vágyom, a ki saját nevemet, rangomat megosztani
szándékozom, a ki egész életemet önnek boldogítására szentelem? Én
ne szeretném önt? A mióta társadalom van, a szerelemnek legfőbb
bizonyítéka volt, ha a férfi lemond szabadságáról s nőt választ
egész életére.</p>
<p>– És honnan tudja, hogy engem szeret?</p>
<p>– Honnan tudom? Onnan, hogy ön szép, a legszebb, kit életemben
széles e világon láttam, kit álmom vagy képzeletem elém rajzolt. Ön
az én örömöm és büszkeségem és előre számítok azon kéjre, hogy
minden férfi irigyelni fogja szerencsémet. Mily gyönyör lesz
megjelenni az előkelők társaságában s azt mondani: lássátok, ez a
fényes nap, mely körül a hódolók serge tömjénez, sajátom és
egyedűli boldogságom!</p>
<p>Szépen kezdte, de végül mindent elrontott azzal, hogy a nő
hiúságának akart hizelegni.</p>
<p>– Gróf úr, én más szerelemről beszéltem. Azt akartam kérdeni, ha
szeret engem, elég volnék-e magam egyedűl megszerezni élte
boldogságát? Kész volna érettem mindenről lemondani, a mit e világ
ad? Eljőne velem egy laktalan déli szigetre, a hol ketten éljünk és
kezünk munkájával keressük meg élelmünket? Megveti értem a gazdagok
kényelmeit, a kiváltságos osztály előnyeit? Érzi-e, hogy ön ezentúl
minden más nőt úgy fog tekinteni, mintha hideg márványból volnának
kifaragva?</p>
<p>E szavak hallatára Arthur gróf csakugyan elismerni kényszerült,
hogy nincs készen feleletre. Igaz ugyan, hogy ő méltósága, ha a
szépek előtt udvarolt, nem sokat <span class="pagenum"><a name=
"Page_189" id="Page_189">-189-</a></span> adott az őszinteségre, de
viharos multjának daczára, még mindig maradt benne annyi jellem,
hogy arczátlanúl hazudni nem tudott.</p>
<p>– Úgy látom, – mondá – hogy bájos Esztikém ábrándozni kezd. De
én nem értem, mért kellene nekem oly kérdésre felelnem, mely
napirenden nincs és remélem, sohasem lesz. Mért vándoroljunk ki mi
puszta szigetekre, ha itthon polgárosodott országnak oly gyermekei
vagyunk, a kik a milliók között is a legelső helyet foglaljuk el.
Szabad választásból, de még szerelme bebizonyításából sem keresi az
ember keze munkájával kenyerét, ha az élet kényelmeit és örömeit
egész a túlzott mérvig bírhatja. Az én meggyőződésem az, hogy
szerencsés helyzetünk csak növelheti boldogságunkat.</p>
<p>– De tegyük fel, hogy szeszélyes és a bohóságig regényes leányka
volnék, s minden áron követelném, hogy a ki engem szeret, vessen
meg mindent, a mit kívülem a világ ad? Tegyük fel, azt mondanám
önnek: hagyjuk itt szülőinket, rokonainkat, barátainkat: ön pedig
váljon meg czímétől, rangjától és vigyen engem az oczeán sivatagjai
közé. És hogy a ki engem így nem szeret, ne szeressen sehogy.</p>
<p>Arthur gróf nevetve felelé:</p>
<p>– Engedje meg, Esztike kisasszony, hogy ezen kérdésére akkor,
azon nap adjak választ, a midőn ön azt mondja: készen vagyok,
ruháim becsomagolva, induljunk s meg se álljunk, míg Pomare
királynő birodalmának szomszédságába nem érkeztünk.</p>
<p>– És ha ezt mindjárt az esküvő után mondanám?</p>
<p>– Imádott ábrándozóm, semmi sem volna könnyebb, mint most azt
felelni erre: jól van, elfogadom.</p>
<p>– És még sem mondja, mert azt gondolja magában, hogy az esküvő
után majd másként beszélhet velem. Kinyitja a törvénykönyvet s
felolvassa ezen czikket: a nő férjét követni tartozik. Tehát
elvinne engem a laktalan déli sziget helyett a mamájának
vadászkastélyába, oda a bihari hegyek közé.</p>
<p>– Ha tetszik Esztikémnek velem tréfálni, akkor hát <span class=
"pagenum"><a name="Page_190" id="Page_190">-190-</a></span> lépjünk
e térre. Jól van, mihelyt megesketett a pap, csak annyi pénzt
teszünk a zsebünkbe, hogy új hazánkba elszállítsanak. Mert gyalog
menni a tengerpartig kissé fáradságos, a hajón pedig nem viszik
ingyen az embert. De félek, hogy e regényes terv ellen a mi két
mamánknak is lehetne némely észrevétele. A mi engem illet, nem
tagadom, hogy szívesebben olvasom Robinson történetét, mint magam
átélni óhajtom. Nem szeretem a forró égövi meleget, én, a ki a
budapesti nyarat sem tűrhetem, hanem futok az erdők és hegyek
árnyékába. Hát a moszkitókról megfeledkezik? A levegőnek tizedrésze
mind ezen átkozottan csípős szúnyogfajból áll. Szép a pálmafák
sátora alatt sétálni, és vadon termő ananászt vacsorálni, de minden
bokor mellől vérengző tigris rohanhat ránk és felfalhat bennünket
szerelmünkkel együtt. Mit szól a mérges kígyókra? Az ember pihen a
gyepen, kinyujtja kezét egy szép virág felé s a leskődő
csörgő-kígyó megharapja. Elkékűl, elfeketűl az én szépem s aztán
vége az álmodott regénynek.</p>
<p>– Nincs vége.</p>
<p>– Hogyan? mi volna hátra? Legfölebb, hogy megsiratnám
szerelmemet, szívemben örök gyászt viselnék s nézném, merről
mutatkozik vitorla, hogy hazatérjek Európába.</p>
<p>– Egyebet nem tenne? Gróf úr, a kit én szeretnék, és megharapná
a mérges kígyó, megragadnám sebzett kezét, kiszívnám a mérget s
vagy meggyógyulna, vagy együtt halnék meg vele.</p>
<p>– Oh, meggyógyulnék bizonyosan, – nevetett ő méltósága. – Ily
édes ajkak szívását érezve, a halálból is feltámadnék. De erre
aztán még is okulhatnánk a példán s ketten nézegetnénk a tenger
felé, merről leng felénk a vitorla, vagy a mi jobb, merről
tornyosodik az ég felé a gőzhajó füstfellege. Szerencsére a
Robinsonokat ingyen szokták szállítani.</p>
<p>– Egyátalában hallani sem akarok hajóról. Ha férjem a vitorlát
lesné, elfutnék tőle az erdőbe, magam keresném fel a tigris oduját
vagy a kígyó fészkét. <span class="pagenum"><a name="Page_191" id=
"Page_191">-191-</a></span></p>
<p>– És ha épen akkor nem találna rájok? Ezen urakkal a rendez-vous
sohasem bizonyos.</p>
<p>– Akkor ott volna a tenger; beleugranám a legmagasabb
kőszikláról.</p>
<p>– Ez már más. Ez ellen csak egy mentség lehet. Szívemből
kívánom, hogy épen akkor kóboroljon ott Jónás próféta czethala,
nyelje el Esztikémet, s adja vissza nekem a southamptoni vagy
liverpooli kikötőben, hogy hű férje haza vezethesse. Úgy látszik,
szeretett menyasszonykám e napokban egy szép tengeri regényt
olvasott.</p>
<p>– Még eddig egy regényt sem olvastam.</p>
<p>– Akkor saját fejecskéjében termett a költői gondolat, épen mint
a patak partján a vadrózsa, melyet senki sem ültetett.</p>
<p>– Szóval: gróf úr, ön határozottan nem akar a déli szigetekre
jönni?</p>
<p>– Dehogy nem! Megyek. Szavamra mondom, megyek: mihelyt be lesz
bizonyítva, hogy délsziget, tigris és mérges kígyó nélkül nem lehet
igazán szeretni!</p>
<p>– Azt gondolja, gróf úr, nem tudom én, hogy szoktak a nagy urak
örökre, híven szeretni? Elveszik a leányt s ha szép, büszkén
mutogatják a világnak, épen mint a paripát, mely az első díjat
megnyerte. Aztán egy ideig tetszik nekik, hogy a férfiak irigylik
szerencséjét, mindennap más színű selyemruhába öltöztetik a rabnőt,
később visszamegy a férj a világba, a nő pedig otthon
unatkozik.</p>
<p>– Esztikém! végtelen örömömre szolgál, hogy e szomorú rajzban
nem ismerhetek magamra.</p>
<p>E pillanatban a negyedik felvonásra adtak jelt. A kanonok bácsi
részint csendes hangon, részint kenetteljes integetéssel tudtul adá
az özvegynek, hogy a mi a színműben következik, az nem is
leánykának való. Ő maga ugyan végig ott maradt, de a család
elhagyta a szinházat.</p>
<p>Arthur gróf úgy mutatta, mintha igen jól mulatott <span class=
"pagenum"><a name="Page_192" id="Page_192">-192-</a></span> volna
menyasszonyának elmefuttatásán, s derült arczczal kíséré a
hölgyeket kocsijokig.</p>
<p>Azután sietett a kaszinóba s ott mindent, a mit hallott,
barátjának, Porczogh bárónak elbeszélt.</p>
<p>– Ha nem olvasott regényt, akkor ezen fantasztikus
hiábavalóságoknak csak egy forrása lehet. Az erdélyi vad báró
mulattatja effélékkel.</p>
<p>– Becsületemre, valóságos bécsi «Posse»-t játszott velem.
Felséges vőlegényi figurát játszhattam, a kinek egy pensionaire
leczkét ad a szerelem elméletéből!</p>
<p>– Közös sorsa mindnyájunknak, a kik szép és gazdag lányt akarunk
haza vinni. A mi pedig a bárócskát illeti: censeo Carthaginem
delendam esse. Magyarúl: pusztítsd el a bárót, ha lehet
tisztességes módon.</p>
<p>– Csak nem hiszed, hogy titkos értekezleteket tartanak egymás
között?</p>
<p>– Titkon nem. De még is úgy, hogy mások ne hallják. Ha nagy
társaság van jelen s külön coteriák alakulnak, Gencsy Pál báró
mindig a házi kisasszony közelébe telepedik, s beszélhetnek, a mi
nekik tetszik. Különben néha a buffetben is találkoznak, ott külön
conventiculumot tartanak, sőt forma szerint kettecskén
vacsorálnak.</p>
<p>– Ezer ördög, hiszen ezt tulajdonkép tűrni sem tartoznám.</p>
<p>– Bizonyára nem. Nálunk, a mi embereink között semmi esetre sem.
Dorozsmayné azonban, mint magad mondád, erősen ragaszkodik ahhoz,
hogy háza a középnemesség osztályához tartozik. A ki az ő «bevett
szokásai» ellen tiltakozni bátorkodik, azt mondja neki: élünk
szabadságunkkal s a kinek ez nem tetszik, kereshet másutt
mulatságot.</p>
<p>– Meglásd, nem ők, de én mondok le rólok először.</p>
<p>– Teheted. De mit mond erre a 36,000 forint jövedelem, feltéve,
hogy Dorozsmayné szívességéből jutottál hozzá?</p>
<p>– Igazad van. Ezzel rövid pórázon tartanak. Mert nincs is a
pénznél gyalázatosabb hatalom. Nekik semmibe <span class=
"pagenum"><a name="Page_193" id="Page_193">-193-</a></span> sem
kerül, én pedig rabszolga vagyok. A 600,000 forint első helyen van
birtokomra betáblázva, tehát olyan biztos, mintha az angol bankban
volna letéve; engem pedig oda rángatnak vele, hova szeszélyük
hordja. Meglásd, augusztus végén újra elhalasztják esküvőmet.</p>
<p>– Még annál rosszabb is történhetik, mert az ilyen alsóbb
osztályoknál hiányzik az érzék a gyöngédségre. Hátha épen esküvőd
reggelén azt irják vagy izenik, hogy Esztike kisasszony hirtelen
mást gondolt, nem szándékozik oltár elé lépni s megkérnek, hogy
félreértések elkerülése végett jól tennéd, ha a nádor-utczai házat
innen túl ritkábban szerencséltetnéd jelenléteddel.</p>
<p>– Elébb megtörténhetik, mint nem. Másnapra pedig rám küldik
Spuller Jeannette-t, megkérik a félévi kamatot és felmondják a
kölcsöntőkét. Porczogh! a Missisippi messze van, de ezen
szolgálatot a Duna is megtehetné, ha díszesebb nem volna egy golyó
az agyamba! <span class="pagenum"><a name="Page_194" id=
"Page_194">-194-</a></span></p>
<div class="chapter">
<h3><img src="images/ch07.png" alt="" title="" />IV.</h3>
</div>
<p class="summary">(Szól egy öreg nagy urról, a ki nejének szép
igéreteket tesz; de kérdés, megtartja-e végrendeletében?)</p>
<p>Bécsben vagyunk, a Burghammer palota legbensőbb szobáiban.</p>
<p>Este volt, két teljes órával az ebéd után, a midőn egyszerre
minden fenekestől felfordult. Három kocsis fogta be a lovakat s
vágtatott a városban a leghíresebb doktorok után. Herczegi házhoz
csak rendjeles, udvari tanácsosi ranggal felruházott egyetemi tanár
járhat s a késő órában nagy feladat volt őket feltalálni.</p>
<p>Ő herczegsége e napon különös jó étvágygyal ebédelt, a fekete
kávé után bement a herczegnő szobáiba, hogy újra elmondja, mily
boldog napjai vannak élte alkonyán, a mint egyszerre épen a
leglelkesültebb pillanatban szédülni kezd, kezével halántékait
összeszorítja s kimondja e rettenetes szót: vér tódul az agyam
felé!</p>
<p>E szörnyű csapásra fordult fel a palota fenekestől. A legelső
segítség, kit hatalmas Bécs városa küldhetett, a Schotten-Ring
egyik mellékutczájában üzlettel biró borbély, a ki behozatván a
beteg szobájába, semmit sem akart saját felelősségére kezdeni. De
miután a herczeg karját tartá és világos szóval parancsolta, hogy
haladék nélkül eret vágjon, előkeresé műszereit.</p>
<p>A bőven kiömlő vér csodálatos könnyebbséget szerzett a
szenvedőnek, úgy hogy fél óra mulva, a midőn egyik nagy doktor a
másik után fuladozó lélegzettel megérkezett, mindnyájan úgy
találták, hogy itt ugyan <span class="pagenum"><a name="Page_195"
id="Page_195">-195-</a></span> többé sürgetős teendőjük nincs,
hanem írtak valami keserű haszontalanságot a patikából; az érvágást
pedig, miután ezt a herczeg maga parancsolta, mint «bevégzett
tényt» a tudomány tekintélyével egyhangúlag befödözék. A borbély a
szolgálatért kapott egy piszkos 10 forintost, a nagy doktorok
egyenként 100 aranyat. Mert azon bevett szokás uralkodott a
palotában, hogy rendes orvost csak a cselédek számára tartottak, az
uraság pedig esetről-esetre hivatta azon orvos urakat, kiknek
beavatkozása nélkül ranggal bíró embernek meghalni illetlen
volna.</p>
<p>Louise herczegnő elvitázhatlanúl nemes lelkű nő vala. Igaz, hogy
nem a szív, hanem a higgadt józan ész tanácsa vezette őt Burghammer
úr száraz karjai közé, de aztán, hogy egyszer ott volt, híven tölté
be esküvőjével elvállalt kötelezettségét. Legalább senki sem volt,
a ki látta volna őt az ellen véteni.</p>
<p>A herczeg mindig azt mondta otthon és a bizalmas körökben, hogy
mondhatlanúl boldog. Hogy ezt bebizonyítsa, elárasztotta nejét,
mint már hallottuk, drága ékszerekkel, és gyönyörködni látszott
kettős hivatásában, hogy atyja és férje lehetett a szép
asszonynak.</p>
<p>A herczeg a roham legyőzése után oly könnyebbült volt, hogy
ágyba sem akart menni. Saját hálószobájába neje karján vándorolt, s
itt egyik pamlagon vetettek számára pihenőt, s lefekvén egy darabig
gyönyörködve legelteté szemét a herczegnő bájain. A házaspár
vigasztalta egymást. A nő erősítette, hogy minden jobban lesz a
tavasz langyos fuvalmainál, a herczeg, hogy szépen gondolkodott
imádott Louise-ja jövőjéről legutóbbi végrendeletében.</p>
<p>Ő nagyméltósága rangjához illő egykedvüséggel fogadta a
véletlenül beköszöntött rohamot. Kissé félrevonult a felső ajka,
szemével gyanakodólag pillantgatott, de ha beszélt, az csupa méz,
áldás és ájtatosság volt. A lélekrázó látvány mindenkit ünnepélyes
hangulatban tartott. De ha közönséges ember a herczeg, olyan mint
<span class="pagenum"><a name="Page_196" id=
"Page_196">-196-</a></span> a többi, azt suttogják körülötte:
ravasz a vén róka, még halálos ágyán is.</p>
<p>– Kedvesem, – szólt a herczeg, miután nején kívül mindenkit
dolgára küldött – ez nagyon is érthető «adóintés» volt a mennybeli
financz-minisztertől. Ezúttal ugyan kaptunk egy kis respirót, de
itt az idő, hogy gondoskodjunk a jövőről, mert meg van írva: nem
tudod, melyik órában kérik a te lelkedet.</p>
<p>– Herczegem…</p>
<p>– Kérem, ne szakítson félbe. Mindig tudtam, mit parancsol
kötelességem és sohasem feledtem, minő áldozat az, ha 21 éves
nagyon nagyon szép leány 68 éves öreghez megy nőül.</p>
<p>– Uram; áldozatról nincs tudomásom, mindig boldog és elégedett
voltam.</p>
<p>– El vagyok ragadtatva, hogy így érez; de tudnia kell, hogy
közvetlenűl esküvőnk után, midőn oly bizalommal nyujtá felém kezét,
megírtam végrendeletemet.</p>
<p>– De uram, önt e tárgy felizgatja.</p>
<p>– Egészen ellenkezőleg, inkább megnyugtat. Épen e pillanatban
könnyebbülten vagyok, s telve jó reménységgel. De ebből nem
következik, hogy elfeledjük a jövőt, mely el nem maradhat s
kegyetlenség, sőt hálátlanság volna tőlem, ha az én szép özvegyem
–</p>
<p>– Ah e szó, uram…</p>
<p>– Mondám: ha az én szép özvegy herczegném csak a végrendelet
hideg betüiből értesülne legelőször, mint igyekeztem jövőjét
biztosítani.</p>
<p>– Semmi kétségem ez iránt s a mit az én herczegem tett, az mind
jól van megtéve.</p>
<p>– Ön tudja, asszonyom, hogy rangomhoz és czímemhez kötött
uradalmaim fölött nem rendelkezhetem. Ez unokaöcsémet, az ezredest
illeti, a ki Prágában lakik és szorgalmatosan csinálja az
adósságokat sokáig nem késhető halálom számlájára. Nem veszem tőle
rossz néven, magam sem cselekedtem különben fiatal koromban, pedig
én közvetlenűl atyám után örököltem. Meg vagyok győződve, hogy ha
vállaira vetheti <span class="pagenum"><a name="Page_197" id=
"Page_197">-197-</a></span> herczegi palástomat, ő is csak oly
tisztességes, rendtartó, sőt fösvény gazdag úr lesz, mint én
vagyok.</p>
<p>– Ah, ön fösvény? ezt ma hallja a világ először. Én mindig az
ellenkezőjét tapasztaltam.</p>
<p>– Beszéljünk unokaöcsémről.</p>
<p>– Unokaöcscse mindig szerette önt.</p>
<p>– Oh nem kétlem; de még jobban szerette czímemet s a hozzá
kötött uradalmakat Morvában és Csehországban. De én
végrendeletemről akartam szólani, tehát hallja. Minden a mi szabad
vagyonom, tisztán és kizárólag az öné. Remélem, hogy ezen
hagyományból mint özvegy díszesen föntarthatja rangját s a gyász
elmultával egészen saját ízlése szerint választhatja második
férjét.</p>
<p>– Herczeg, ez iszonyú beszéd. Csak az elvetemedett nő gondolhat
a férj életében második házasságra.</p>
<p>– Megengedem, a nő részéről; de józan okosság és hideg bölcseség
a férjnek előrelátó elméjében. Nem érdemlette meg a sorstól, hogy
egy életben két áldozatot hozzon. Mit esküdött nekem? hogy
halálomig hívem marad. Soha sem panaszkodtam, mint ha igéretét meg
nem tartotta volna, ha pedig behunyom szememet, megszűnik minden
kötelezettség. Egyedül a jó emlék az, a mit igénylek. Azonban
üzleti dolgokról beszéltünk, tehát folytassuk szárazon és
hidegen.</p>
<p>– Elég erős ön ily hosszú beszédre?</p>
<p>– Mondtam, semmi bajom. Ezuttal kijátszottam minden veszedelmet
s kaptam a természettől bizonytalan határidőre szóló moratoriumot.
Tehát használjuk fel ügyeink rendezésére. Ezen palotát
jövedelmeimnek megtakarított maradványaiból építettem és elláttam
mindennel, a mit a fővárosi élet követel. Van benne dísz, fény,
kényelem, kincs és gazdagság. Még művészet is illő arányban. E
palota s minden a mi benne van, halálom után öné. Nem szükség ennek
pénzbeli értékét is kijelölnöm, majd kiszámítja a pénzügyi hatóság,
ha az átiratási illetéket az érték arányában kiveti. Ez
végrendeletemnek egyik pontja, mely önt illeti. <span class=
"pagenum"><a name="Page_198" id="Page_198">-198-</a></span></p>
<p>– És ez magában több, mint igényelhetek.</p>
<p>– A második pontot, codicil alakjában kitöröltem. Kevéssel
ezelőtt kivánta ön tőlem, hogy azon 750,000 forintot, melyet
névszerinti értékben számítva állampapirokban, házassági
szerződésünk szerint az ön számára kikötöttem, adjam át az ön
kezébe.</p>
<p>– Igen, herczeg.</p>
<p>– És át is adtam. Ketten saját kezünkkel hordtuk át a csomagokat
az én kabinetemből az ön szobáiba, hogy még a kiváncsi s mindig
leskődő cselédség se vegye észre. Ön ezen papircsomagokat jól
elzárta saját pénzszekrényébe.</p>
<p>– Igen, herczeg, ezen érték nálam van – felelt a herczegnő, nem
ok nélkül használva a papircsomag helyett az átalánosabb «érték»
kifejezést.</p>
<p>– A harmadik pont: azon 5000 hold birtok, melyet Magyarországban
Somogymegyében vásároltam, melynek jövedelmét tűpénz czímen eddig
is élvezte. Végrendeletemben megvan az intézkedés, hogy e birtok az
ön nevére átírattassék.</p>
<p>– Önnek nagylelkűsége határtalan, uram, herczegem.</p>
<p>– Ne dicsérjen, mert körülbelül a végére jutottunk. Ezen kívül
nem talál ön egyéb értéket e palotában mint legfölebb fél milliónyi
bank- és vasuti részvényt. Hogy mennyi lesz a készpénz, az az
időtől és körülményektől függ. Az uradalmak jövedelmeit
évnegyedenkint szokták beküldeni, tehát az összeg az évnegyed
elején rendesen tetemesebb, mint a végén.</p>
<p>– Herczeg, maga az ékszer, mit nekem különböző alkalmakkor
ajándékozott, vagyont képvisel.</p>
<p>– A mit ajándékba adtam, az nem fordul elé végrendeletemben.
Tartoztam vele, hogy herczegném az udvarnál és a társaságokban
rangjához illőleg jelenhessék meg. Most pedig tudtára adom, hogy a
családi gyémánt, műkincs, arany és ezüst asztalkészlet mind
csehországi kastélyomban van lerakva és leltározva. E tekintetben
önnek czímem örökösével semmi számadása <span class=
"pagenum"><a name="Page_199" id="Page_199">-199-</a></span> sem
lesz. Ezt így vettem át atyám halála után, így kell hátra hagynom,
mert ez a Burghammer nemzetség kincstárát képezi. De a mi itt, e
palotában van, az mind saját szerzeményem, mind szabad tulajdonom.
Öné lesz, csak a ragadozó cselédség körmétől kell megőrizni.</p>
<p>– Cselédeink régiek és megbízhatók.</p>
<p>– Lehet; de én a jó erős Wertheimban még is többet bízom, mint
bármely hánytorgatott hűségben. Még saját komornyikomról sem teszek
fel többet, mint hogy nem nagyobb tolvaj, mint uri házaknál szokás.
Bízik ön komornájában?</p>
<p>– Minden parancsomat hűséggel teljesítette s én teljesen meg
vagyok vele elégedve.</p>
<p>– Ez szép, de nem mindig elég. Kell a hűséghez és
engedelmességhez néha még ügyesség, buzgóság, fáradhatlanság, sőt
még a hallgatni tudás is.</p>
<p>– Semmi panaszom ellene.</p>
<p>– Tehát hű és hallgató nő. Urnője parancsából tette, hogy
február elején, a midőn itt volt Porczogh báró, 37,800 forintot
hozott egy bankból s e pénzt az én herczegnőm kikölcsönözte.</p>
<p>– Ön ezt tudja, herczegem?</p>
<p>– Tudom, de ne gyanusítsa komornáját. Nem ő fecsegte ki a
titkot, hanem a bank, a hova ön holmi divatból kiment ékszereket
küldött. A bankár, a ki kollegám a Reichsrathban, fájdalmasan
panaszkodott, hogy a Burghammer ház, ha pillanatilag pénzre van
szüksége, még ékszert küld oda zálogba, holott teljes pénztára
mindig rendelkezésünkre állott. Én erre hozzá mentem, kifizettem a
kölcsönt, s ha ön a zálogról szóló elismervényt a bankba küldi, az
ékszert akadály nélkül haza hozathatja.</p>
<p>– Herczeg, meg fogom mondani, mért kellett nekem e pénz.
Porczogh báró azt mondta, bizonyos rokonom…</p>
<p>– Az ég szerelmére, herczegnőm, szót sem többé! Még azt
gondolná, hogy számot kérek tetteiről! Ha <span class=
"pagenum"><a name="Page_200" id="Page_200">-200-</a></span> rokonát
mentette meg pénzzavarából, ez mindig teljesen elég ok arra, hogy
néhány haszontalan fénykövet, melyhez az embert különös emlék nem
köti, ideig-óráig nélkülözzünk.</p>
<p>Ezen czélzatos szó, «melyhez különös emlék nem köti» megdöbbenté
a herczegnőt. Jel volt ez arra, hogy óvakodjék, mert a herczegnek
nyájas bizalmaskodása a legélesebb gúnyt is rejtheti magában.</p>
<p>Hallgatott tehát, de a herczeg folytatá:</p>
<p>– Az én herczegnőm azt teheti sajátjával, a mi neki tetszik. Én
akarok a legutolsó lenni, a ki valaha számadás alá akarná venni.
Mindig helyeseltem, ha az asszony is ért valamit üzleti dolgokhoz s
vagyona kezelésében önállóságra tud emelkedni. Jól teszi, ha
üzletekbe is bocsátkozik, a hányszor ezt fényes rangjának
belevegyítése nélkül megteheti.</p>
<p>– Remélem, herczeg, nem teszi fel rólam, hogy a börzén
játszom?</p>
<p>– Ilyesmi eszembe sem juthat. De előadhatná magát oly alkalom,
mely által az én herczegnőm a kezéhez vett 750,000 forint tőkének
jobb hasznát vehetné. Értem kamat tekintetében. Mert valóban nem
megvetendő csekélység, ha az ember az eddig élvezett öt százalék
helyett, hasonló biztonság mellett, hatot kaphat.</p>
<p>– Herczeg! czélzás akar ez lenni?</p>
<p>– Nem. Csak figyelmeztetés, még pedig a legőszintébb,
legbarátságosabb és legbizalmasabb értelemben. Az én herczegnőm
cselekvési szabadságát soha sem korlátoztam, mert tudtam, mily jól
ismeri felvállalt szent kötelességét. Ez lesz vezérelvem, azon
napokra is, míg élek. Az elzálogosított ékszer dolgában pedig ne
vegye rossz néven a bankár indiscretióját, mert pusztán
kereskedelmi usance volt ez, mint másutt is, ha jelentékeny összeg
forog kérdésben.</p>
<p>– És ha tudják, – tevé hozzá a herczegnő keserű mosolylyal, –
hogy minden vagyon a férjé, a nő pedig hozomány nélkül jött a
házhoz. – És mellé gondolta – egy kevés értéktelen fiatalságon
kívül. <span class="pagenum"><a name="Page_201" id=
"Page_201">-201-</a></span></p>
<p>A herczeg megtörölte homlokát; talán nem is hallotta a
megjegyzésnek fönhangon elmondott részét s aztán beteges hangon
folytatá:</p>
<p>– Még más fontosabb pénzügyi operatióról is hallottam valamit, s
mondhatom, rendkívül örvendettem. Ha a magyar urak és asszonyságok
mind így tudnának a pénzzel bánni, nem jutna a fél ország zsidó
kézre. Most azonban érzem, hogy erőm kimerült. Igen lekötelezne
herczegnőm, ha kinyújtaná karját s megrántaná a csengettyű
szalagját, mert ily roham és ily boldog házaspári értekezés után
legjobb, ha a vén ember ágyba megy.</p>
<p>A herczegnő csengetett s arra a termek távolából a komornyik és
a szolgák serege sietett elé.</p>
<p>– Kedves Louise. Engedje meg, hogy csendes éjet kivánjak.
Álmodjék azon tiszta, szent boldogságról, mely eltölti a szívet, ha
valamelyik igazi jó barátját örökre lekötelezte. Burghammer
herczegnek úgy sincs már egyéb teendője e világon, mint eltelve
háladatos szívének sugalmával, megírni végrendeletét, mely szép
herczegnőjének legédesebb álmait valósítani fogja.</p>
<p>A herczegnő elhalaványodék. Nem a szavakban rejlő fenyegetés
miatt, hanem hogy Burghammer herczeg, a ki mindig tökéletesen
tudta, mit és hol tesz valamit? ily leggyöngédebb természetű
tárgyról nem tartózkodott még a cselédség jelenlétében is
beszélni.</p>
<p>A komornyik és segédlete a herczeget ágyába vivé, a herczegnő
pedig csak úgy volt itt jelen, mint egy a többi közül s midőn a
beteg ágya mellett mint ápoló, mint virasztó helyet foglalt, a
herczeg máskor soha sem tanusított édeskés hangon szólt hozzá.</p>
<p>– Oh, kedves Louise, csak nem akar itt álmatlan éjt tölteni,
mellettem, ily jelentéktelen szélhűdés miatt? Higyje meg, nem volt
több, mintha a galamb szárnya megsimítja homlokomat. Ennél az is
komolyabb, ha az ember véletlenül a butor szögletébe vágja a
könyökét s ott bizonyos ér elzsibbad. <span class=
"pagenum"><a name="Page_202" id="Page_202">-202-</a></span></p>
<p>A herczegnő azonban mindent jól értett, még azt is, a mit férje
elhallgatott.</p>
<p>És nem is jelentett ez az egész hosszú társalgás egyebet, mint
igazi nagy uri hideg boszut. A herczeg elmondá, minő lett volna
végrendelete más körülmény között s minő lesz most, egy vagy más ok
miatt. <span class="pagenum"><a name="Page_203" id=
"Page_203">-203-</a></span></p>
<div class="chapter">
<h3><img src="images/ch08.png" alt="" title="" />V.</h3>
</div>
<p class="summary">(Utazási terv, mely egy részről reményt ébreszt,
más felől szörnyű boszúságot okoz. A grófi korona sem oly kulcs
többé, mely minden lányszivet és minden pénzszekrényt megnyit.)</p>
<p>Elmult a husvét ünnepe, gyönyörűen kitavaszodék az idő és Arthur
gróf még mindig a Dorozsmay-házban vélte feltalálni őrangyalát,
titkos szabadítóját.</p>
<p>Néhányszor élesen vizsga szemet vetve, példálózgatott az özvegy
előtt valamely láthatlan kéz működéséről, de a nádor-utczai ház
asszonya soha sem látszott megérteni a czélzást, vagy a mi még
rosszabbul ütött ki, félre értette a gróf homályos szavait.</p>
<p>Spuller Jeanette-ról semmi hír, semmi legcsekélyebb életjel. A
18,000 forint még illetetlenül hever a József-téri lakás második
emeletének valamelyik szekrényében, mert Arthur gróf még mindig nem
kapott új kedvet pazarlásra, de még bővebb költekezésre sem. Lóról,
kocsiról, operai tánczosnőkről lemondott, jól ízlett neki az ebéd a
mamánál s gondtalan életmódjában annyira hízott, hogy a háznál már
a «kövér gróf» czímén emlegették.</p>
<p>– Báró! most már nem tagadod többé, hogy Spuller Jeanette nevű
nő nem él e világon. Egyszer egy napra szállott le a Sirius
csillagból s ott töltött egy éjet a bástya-utcza sötét vermei
között, hogy új évi ajándékul hozzon nekem 36,000 forint
jövedelmet.</p>
<p>– Úgy látszik, – felelt Porczogh báró. – De hiszen ez is csak
oly véletlen szerencse, mint a többi. <span class=
"pagenum"><a name="Page_204" id="Page_204">-204-</a></span>
Tetszett a sors szeszélyének, hogy Bendeffy grófnak szülessél, nagy
örökséget nyertél hozzá, el is pazaroltad illendő prosopopeiával.
Azonban újra feltámad szerencse-csillagod, mely már fegyverzettel
megjelenő leggonoszabb hiteleződet elriasztja. Barátom, már bölcsőd
fölött kerubinok mosolyogtak, mert semmi sem bizonyosabb, mint hogy
Spuller Jeannette-et a vasuton megfojtották a tolvajok, elvették
pénzét, iratait pedig megsemmisítették. Ime így menekedhetik meg az
ember a mai világban 600,000 forint adósságtól.</p>
<p>Arthur gróf jó kedvét azonban Esztike kisasszony közönyössége
nagy mértékben lelohasztotta. Nagyon feltünőleg kerülé a tanuk
nélküli pillanatokat vele. Ha jókor jött a házhoz, a kisasszony még
toilette-szobájában volt elfoglalva, ha később, akkor menyasszonyát
már a leányok társaságába vegyülve találá s nem nyerhetett tőle
több nyájas szót, mint bármelyik más férfilátogató.</p>
<p>A társaság tagjai közül többen, kik a jövőbe láthatni véltek,
kevésbbé kezdék őt elismert vőlegénynek tartani s azt suttogták,
hogy a mint elaludt már egyszer e dolog, úgy elenyészik minden újra
s még a füstje sem marad meg. Mindenki észrevette a menyasszony
hidegségét, hogy soha sem fogadja grófját örömmel, nem ragyognak
fel szeme sugarai közeledtére s ha távozott, egyszerűen tudomásul
vette s néha azután még jobban mulatott, mint azelőtt.</p>
<p>Hivatalosan azonban minden a régiben maradt, csak belől a gróf
mellében forrott a boszuság és a türhetlenné vált helyzetnek
mindenkép véget akart vetni. Érzette, hogy a csomót ketté kell
vágnia, dőljön a kérdés akár jobbra, akár balra.</p>
<p>És miután már kétszer, rohammal nyerte meg a csatát, harmadszor
is riadóra készült.</p>
<p>Megragadta tehát a legelső alkalmat, melyben a ház asszonyához
közeledhetett és mondá:</p>
<p>– Drága nagyságod. Leírhatlan az én szenvedésem, forró szerelmem
pedig sürgetőleg ösztönöz, hogy <span class="pagenum"><a name=
"Page_205" id="Page_205">-205-</a></span> nyilt szívvel kérjem: ha
tán lehető volna a kitűzött augusztusi határidőből, mely rám nézve
egyértelmű az örökkévalósággal, legalább két vagy három hónapot
elengedni. Ime mily friss és viruló egészségnek örvend
menyasszonyom! Testileg-lelkileg a legtökéletesebben kifejlődött
ifjúság. Mért tehát ezen fölemésztő időpazarlás, melynek minden
elvesztett percze éveket rabol el boldogságunkból?</p>
<p>– Gróf úr, – felelé anyai komolysággal Dorozsmayné. – Igaza van,
hogy az orvos véleményét bízvást félretehetjük. De ha leányomra
bíztam, hogy tetszése szerint választhassa azt, a kinek e földön a
sírig élettársa lesz, még kevésbbé foszthatom meg azon
szabadságától, hogy akkor lépjen oltár elé, mikor neki tetszik.
Gondolja meg gróf úr, hogy a leányok életének legszebb tavasza azon
rövid korszak, a midőn kiléptek a gyermek-szobából s helyt
foglaltak a társaságban a felnőttek között. Ha tehát tetszik
leányomnak ezen boldog időszakot legalább addig élvezni, míg 18.-ik
évét betölté, nincs annyi hatalmam, hogy határozatát
megváltoztassam.</p>
<p>Ebből állott a sok kétkedés után megindított erélyes föllépésnek
sivár eredménye. Maradt minden a régiben, de legalább semmi jel sem
mutatott a visszalépés felé. Szóval: Arthur gróf még mindig
vőlegény s a ki 33 augusztus hónapot már megért, megvárhatja a
34.-diket is.</p>
<p>Mindamellett ő méltósága oly prózailag savanyú képet csinált,
hogy közönséges polgári vérből származó ember sem tehette
különben.</p>
<p>Soha életében keserűbben nem érzette vagyona elvesztésének
következményeit, mint e pillanatban. Valósággal mint könyörgő, mint
esedező fél állott a középnemesi ház küszöbe előtt.</p>
<p>És még sem mondhatott le reményeiről, mert lehetlen volt kiverni
fejéből a gondolatot, hogy csak az özvegytől telhetett ki az eszme,
hogy Kaula és társa követelését megvásárolja. Más akárki teszi, már
régen <span class="pagenum"><a name="Page_206" id=
"Page_206">-206-</a></span> jelentkezik a lejárt kamatokat
követelni. De nem volt-e borzasztó gondolni, hogy egy Bendeffy
gróf, az által, hogy a kamatot fizetnie nem kell, a szó teljes
értelmében <i>ajándékot fogad el!</i> A rossz világ nyelve még
lealázóbb szót is használt volna!</p>
<p>Igaz, ismert még e földön egy szívet, a ki még nagyobb áldozatra
is kész. Hiszen Louise herczegnő volt az, a ki segített neki, hogy
előnyös házasságot köthessen. Oly áldozat, melyet csak az
eszményiségig szerető nő tehet. De jelen esetben szó sem lehetett
róla, mert ily összeggel e nő nem rendelkezhetett; legalább férje
életében semmi esetre sem.</p>
<p>Valami azt sugta a gróf fülébe, hogy a válság perczei
közelegnek. Egyéb nem kellett a kitörésre, mint hogy Spuller
Jeanette megjelenjék s még azon éjjel a József-téri lakás
szomszédait pisztolylövés durranása veri fel nyugalmából.</p>
<p>Az özvegytől a leányok szobájába lépett és azonnal megpillantá,
hogy Esztike vidáman és nevetgélve ül Gencsy Pál báró mellett, a ki
valami igen mulatságos közbejött eseményt beszélt el a képviselőház
mai üléséből.</p>
<p>Haragra gerjedve elhatározá, hogy a báró elé lép, udvariasan
ugyan, de büszke önérzettel arra szólítja fel, hogy: «keljen fel és
adjon helyet menyasszonya mellett».</p>
<p>Jól tudta, mi lehet ezen föllépésének következménye s azért
magasra emelé fejét, homlokát redőkbe voná s megindult, a midőn
épen az elhatározó perczben valaki karon ragadja és igen vidám
hangon jó estét kiván neki.</p>
<p>Porczogh báró volt.</p>
<p>– Arthur – szólt halkan, – a szemedből láttam, hogy
meggondolatlanságot készülsz elkövetni.</p>
<p>– Bocsáss, kérlek, mert türelmem végső szála is elszakadt.</p>
<p>– Párbajt akarsz erőszakolni?</p>
<p>– Egyenesen ez a czélom. <span class="pagenum"><a name=
"Page_207" id="Page_207">-207-</a></span></p>
<p>– Bolondság. Csak egy szavadba kerül és czélt értél. Én azonban
azt mondom, hogy e párbaj lehetetlen, mert haszontalan. Mi lenne
eredménye? Nem arról beszélek, ki esik el? ki kap sebet? ki lesz
egész életére tehetetlen nyomorék? Mert mindez az ostoba golyónak
vakjátékától függ. Csak azt kérdem, mi a haszon belőle? Mindketten
bebizonyítjátok, hogy bátor, derék és lovagias ficzkók vagytok. De
kell-e azt bebizonyítani, a mi fölött senki sem kétkedik? Az én
véleményem tehát, hogy űzd el innen a bárót, ha lehet, tisztességes
módon, de a párbajt hagyd utoljára, ha nem marad számodra más
vigasztalás, mint a véres boszú.</p>
<p>Átmentek a nagy terembe, a hol a két jó barátnak halk társalgása
az itt mindig uralgó élénk mulatozás zaja közé vegyült. És a mint
így le- és feljártak, észrevevé Arthur gróf, hogy Pál báró most is
előbbi helyén ül ugyan, de Esztike kisasszony hagyá el székét s
most egyedül áll egy ablak bemélyedésében a zongorázók háta
mögött.</p>
<p>– Ah, – gondolá Arthur gróf, – tehát még is eszébe jutott, hogy
kimélettel tartozik irántam, s hogy jövendőbeli urával és
parancsolójával űzött merész játékot.</p>
<p>Ezzel azonban elenyészett a kedvező alkalom is összetűzni az
erdélyi báróval; oda lépett tehát menyasszonya elé, a ki őt
nyájasabb és bizalmasabb mosolylyal fogadta, mint régóta.</p>
<p>– Gróf úr, – mondá kisleányos örömmel. – Hallotta a kedves
ujságot? Mihelyt teljesen kizöldül, megyünk Harasztosra, de csak
egy hétig maradunk ott. Az alatt teljes tavasz köszönt be, szép
lesz mindenfelé a vidék, s visz a mama engem hosszú útra.</p>
<p>– Ah, hosszú útra? tán épen ama távol déli szigetre?</p>
<p>– Kérem, nem tréfa. Megyünk, megnézzük a Kárpátokat Rutkától
Eperjesig. Két napig leszünk Koritnyiczán, háromig Tátra-Füreden.
Kassáról leszállunk <span class="pagenum"><a name="Page_208" id=
"Page_208">-208-</a></span> Miskolczra, Tokajba, Debreczenbe és
Nagyváradra. Onnan ismét tovább Kolozsvárra s beutazzuk Erdélyt az
alsó-fehérmegyei, a fogarasi és a székely havasokig.</p>
<div class="figcenter" style="width: 293px;"><a href=
"images/i012hq.jpg"><img src="images/i012.jpg" alt=
"Egyedül áll egy ablak bemélyedésében." title=
"Egyedül áll egy ablak bemélyedésében." /></a>
<p class="caption">Egyedül áll egy ablak bemélyedésében.</p>
</div>
<p>– Nagyszerű! és milyen kitünőleg ismeri Esztike kisasszony a
hazai geografiát. Nem volna szerénytelen kiváncsiság, megkérdeni,
kik lesznek az uti társak?</p>
<p>– Mama, én, Zoltán és kanonok bácsi.</p>
<p>– Több senki?</p>
<p>– Ki volna más? egy komorna velünk, egy inas a bácsikkal. Ki van
mondva, hogy csak arra megyünk, merre vasut vezet, mert kanonok
bácsi nem szereti a kocsirázást. Ebből azonban nem következik, hogy
nagyobb kirándulásokat ne tegyünk és én megigértem Zoltán bácsinak,
hogy felmegyek vele a Retyezátnak legalább felemagasságára, hogy
onnan büszkén tekinthessek le e nyomorú világra.</p>
<p>– Ah, e nyomorú világra? Az ember azt hinné, hogy tündöklő
királyném már sokat látott a világ nyomorúságaiból. Hogy kerülnek a
Retyezát alá a székely havasokról? Tudtomra székelyföldön csak
híréből ismerik a vasutakat.</p>
<p>– Van vasut Marosvásárhelytől Kocsárdig, onnan Gyulafehérváron
és Piskin át Petrozsényig.</p>
<p>– Szavamra mondom, ez eredeti, ez nevezetes! Az én bájos
Esztikémben egy igen jeles közlekedésügyi miniszter veszett el!
Honnan ismeri így a magyar vasuti hálózatot?</p>
<p>– Zoltán bácsi nagyszerű ajándékkal lepett meg. Pompás
hasznavehető könyv; czíme: «A magyar közlekedési vállalatoknak
hivatalos menetrendje». Ebből szedtem ki összes tudományomat.</p>
<p>Arthur grófnak annyira nem tetszett ez a székelyföldi kéjutazás,
hogy megfeledkezve a gavallérság szigorú szabályairól,
megjegyzé:</p>
<p>– Olyan kalandos utazás ez, hogy nem csodálnám, ha utoljára, úgy
távolról, még világhírű Gencsnek kastélyát is megpillantanák.</p>
<p>– Valóban oly híres? <span class="pagenum"><a name="Page_209"
id="Page_209">-209-</a></span></p>
<p>– Nem láttam; de azt hiszem róla, hogy építészet tekintetében
lehet oly műemlék, mint Angliában a Holland- vagy a
Wollaton-house.</p>
<p>– Akkor valóban kár volna elkerülni – jegyzé meg ártatlan hívő
lélekkel a kis leány. – Azonban fölöttünk a «Menet-rend»
kérlelhetlen törvénykönyve uralkodik. Ettől függ Gencs sorsa. Ha
közel esik a vonalhoz, látjuk, ha távol, akkor le kell mondanunk az
élvezetről.</p>
<p>– És mit mondana Dorozsmayné ő nagysága, ha uti kalandjai között
a véletlen úgy hozná magával, hogy velem találkoznának valahol?</p>
<p>– Oh, mamám mindenütt és mindenkor szívesen látja gróf urat.</p>
<p>Bendeffy Arthur gróf minden körülmény között magától érthető
dolognak tartá, hogy társalgás közben czímén nevezzék. Egyedüli
kivétel menyasszonya leendett, s azért ha tőle hallá a gróf úr
megszólítást, mindig vészjósló hideglelés borzongatását érzé hátán
végig futni.</p>
<p>– És Esztike kisasszony?</p>
<p>– Én?</p>
<p>Nem szólt tovább, hanem igen sokat igérőleg mosolygott s azután
oly szertartásosan hajlott meg, mint madame Escabrotte-tól
tanulta.</p>
<p>Mit jelentett e sokat igérő mosoly? Udvariasság volt, vagy
remény? Arthur gróf elkésett a magyarázattal, mert Esztike
kisasszony megpillantott egy leánykát és úgy látszott, valami
nagyon fontos és érdekes mondani valója akadt hozzá.</p>
<p>Forgott a társaság s minduntalan új csoportozatok alakultak.
Arthur gróf félre vonult, de alig lépett kettőt, már sarkában volt
Porczogh báró, a ki ezalatt egyenesen az özvegytől hallá a tervben
levő utazás részleteit.</p>
<p>– Mit mondasz ezen újabb sakk-húzásra?</p>
<p>– Mit? – felelt Arthur gróf, és olyat káromkodott foga közt,
mint csak magas főuri stylusa megengedte. – Csak azt, a mit te.
Hogy a Dorozsmay-családtól minden <span class="pagenum"><a name=
"Page_210" id="Page_210">-210-</a></span> kitelik, a mi nálunk,
saját köreinkben lehetetlen volna. Meg vagyok győződve, hogy Bogár
Imre (Zoltán bácsi új neve, különben híres betyár, a kit Pesten
felakasztottak) az özvegyet és leányát egyenesen Gencsre akarja
becsempészni. Így jár, a ki saját társaságát elhagyja. Oly fészekbe
keveredik, a hol még megjárja azon botrány, hogy a lyányt bevigyék
családi fészkébe az oly udvarlónak, a kinek ily kitüntetésre sem
joga, sem czíme.</p>
<p>– De majd találnak ürügyet. A Dorozsmay-ház, sok pénzénél fogva,
uri szokásokat vett fel és igyekezni fog a külső illem szabályait
megtartani. Tervüket részletesen nem ismerem, de körülbelül
képzelni tudom. A vén paraszt összebeszél a vad báróval s az
utazókat valami mondvacsinált «véletlen» által összehozzák a
gencsiekkel. Pál báró dicsekedni fog családja előtt az
ismeretséggel, s hogy hány kellemes estét köszönhet a ház
vendégszeretetének. Következik erre egy közös kirándulás egy
úgynevezett szép vidék megtekintésére, s ha ezalatt bővebben
megismerkednek, eléállítják a ház mumiáját, Zsuzsi nénit, a ki a
pesti hölgyeket formaszerint meghívja Gencsre. Ha itt aztán
Dorozsmayné megizlelte az örökös paprikás csirkét s a leányok szép
fehér kalácsot sütöttek, nem győzik a pesti kisasszony bájait
eléggé bámulni, másnapra egyhangúlag kimondják, hogy ezt a
párocskát az Úristen is egymásnak teremtette. Így fog történni;
vagy ha máskép is, az eredmény tekintetében egyre megy.</p>
<p>– Báró, te prófétának születtél.</p>
<p>– Ismerem az emberi rút fajzatot, ez az egész.</p>
<p>– Báró, te tíz évvel ezelőtt megjövendölted, hogy tönkre jutok s
ma nincs egyebem, mint a mi még mamám után rám vár. Az volt hibám,
hogy rangomat, czímemet többre becsültem, mint a mennyit ér. A
világ azonban haladt, s mai napon a köznép úgy beszél rólunk
nyiltan, mint mi otthon magunk között titkon szoktunk; azaz: hogy a
magas születés, ha nincs pénz hozzá, otrombául nevetséges.
<span class="pagenum"><a name="Page_211" id=
"Page_211">-211-</a></span></p>
<p>– Úgy van, a középrend tolakodása erőt vett rajtunk s ha küzdünk
is, fegyvereink nem egyenlők. Minket rangunk kötelez, mi telve
vagyunk gyöngédséggel és galanteriával. Ők pedig szabadon és
tartózkodás nélkül csak a kézzelfogható előnyöket vadászszák.</p>
<p>– Mit tegyünk? Vegyünk bucsut a kapufélfától s többé be sem
lépjünk e házba?</p>
<p>– Nem, ezt nem mondtam. A bölcs politika kivánja, hogy ne mi
szakítsunk elébb. Különben is, részemről nincs minden estém
elfoglalva, s ha jobb helyre nem mehetek, itt is agyonüthetem az
időt. Persze jobb lett volna a szép lányt meg az öt milliót
bezsebelni, most pedig elárulva levén gyenge oldalunk, fogadom,
hogy bukott mágnás közöttük a nevünk. Mihelyt pedig úgy van feltéve
a kérdés, hogy mit ér a rang és czím megfelelő vagyon nélkül, akkor
ezen társaság előtt elvesztettük pörünket. Hiába ijesztgetjük a
koporsóból feljáró lelkekkel azokat, a kik nem hisznek a
kisértetekben. Ha átlátták semmiségünket, nem emelnek többé kalapot
a kilenczágú grófi korona előtt, mely csak kutyabőrre van pingálva.
Végre pedig ha Dorozsmaynénak rang kell, megkapja ezt az erdélyi
báróval is.</p>
<p>– De a báró szintén vagyontalan? Mi maradhat rá atyjáról? Én
pedig anyám után legalább ötször gazdagabb leszek.</p>
<p>– Nem is ez a fő akadály. Ha te szegényül született Bendeffy
vagy, azt mondják: van a leánynak kettőjök számára is elég. Hanem,
higyj az én szememnek, a leány szerelmes a báróba, s ez oly végső
itélet, melytől nincs fölebbezés.</p>
<p>– És még se szakítsak velök?</p>
<p>– Addig, míg Spuller Jeannette titka ki nem derül, semmi esetre
sem.</p>
<p>– Mi lesz a másik titokból? azon rejtélyes pénzforrásból,
melylyel váltóimat fizettük?</p>
<p>– Ez nem sürgetős. Ez az én titkom, de nem szólhatok róla, mert
becsületszavam fekszik rajta. <span class="pagenum"><a name=
"Page_212" id="Page_212">-212-</a></span></p>
<p>– Hátha mindkettőnek ugyanazon forrása és eredete van?</p>
<p>– Nem valószinű. Én legalább nem hiszem és nem is kívánom, hogy
így legyen. Érdekeidnek legjobban megfelel, ha Dorozsmayné keze
rejlik alatta; ez reményednek azon utolsó szála, mely még nincs
megingatva. Szereted a kicsikét?</p>
<p>– Különös kérdés, épen tőled. Hogy ne szeretné a 33 éves quasi
agglegény a szép, vidor, élénk, fürge és tűzszemű gyermeket? De
azért nem tagadom, hogy Esztike <i>a mi társaságunkban soha sem
lesz az, a minek az én nőmnek lennie kellene</i>. Ezen helyet egy
másik sokkal jobban töltené ki!</p>
<p>– Értelek. Gondolsz még rá?</p>
<p>– Sokszor, és pedig bánkódással. Ha ezelőtt három évvel elveszem
Louisét, vagyonomnak fele még ma is megvan.</p>
<p>– Hagyjuk ezt barátom, soha se beszéljünk olyan dolgokról,
melyek nincsenek napirenden. <span class="pagenum"><a name=
"Page_213" id="Page_213">-213-</a></span></p>
<div class="chapter">
<h3><img src="images/ch09.png" alt="" title="" />VI.</h3>
</div>
<p class="summary">(Erdély fejedelme oly levelet küld Gencsre, hogy
a báró kastélyának lakói rögtön fellázadnak.)</p>
<p>Megjött a junius. Vége az országgyűlés ülésszakának, szétmentek
a képviselők; biztosan érzik magukat a miniszterek.</p>
<p>Dorozsmayné, leánya és a két bácsi elhagyták a fővárost. Zoltán
mint utazási intendáns működik, kanonok bácsit gardedámnak
nevezgetik. A társaság megnézte Koritnyiczát, Tátrafüredet,
Bártfát, a hol még mindig fűtött szobákkal fogadták őket. Lejöttek
a kies Eperjesre, a régi hírére érdemes Kassára, csizmadiákban
bővelkedő Miskolczra, tanyákon nyaraló Debreczenbe s megpihentek a
sok tornyú Nagyváradon.</p>
<p>Pál báró Gencs üde levegőjét szítta s hevert Pesten szerzett
hervadhatlan koszorúin. A szomszédok napijáró földről özönlöttek
látogatóba, megbámulni a fiatal embert, a ki teljes kilencz hónapig
lakott a fővárosban és még sem változott meg úgy, hogy az apja se
ismerje meg.</p>
<p>Zsuzsi néni anyai örömmel, megelégedéssel és diadallal legelteté
szemét az érkezőn, a ki tapasztalatainak kimeríthetlen kincstárából
pazarul osztogatta a tudományt és a bölcseséget.</p>
<p>– És ezen embert én neveltem – beszélé fűnek-fának. – Az én
oktatásaim gyümölcse érett meg benne. Már nem korhely diák többé,
minden ruháját haza hozta, fehérneműiből egy fél harisnya sem
hiányzik, <span class="pagenum"><a name="Page_214" id=
"Page_214">-214-</a></span> minden gomb a maga helyén, a városi
rossz levegő nem rontá meg friss piros színét. És a mi fődolog, egy
krajczár adósságot sem csinált. Soha, mióta Csikszék áll, ily
tökéletesség nem termett Gencsen!</p>
<p>Élvezet volt képviselő urat hallani, a midőn honatyai
munkálatairól számot adott. Mily dicsőség Gencsnek, hogy ember van
ott, a ki mint jó ismerőseiről beszél a híres államférfiakról.
Zsuzsi néni olvadozott, ha Pál fia úgy említé a miniszterelnököt,
mint a járásban a szolgabírót. Leírhatlan volt a gyönyör, ha Pál
báró félvállról említé: mondtam a pénzügyminiszternek, hogy nem
ismeri Erdély népét, s midőn az ellenkezőt erősítette, felelém:
Gyula, ezt nem bölcsen cselekedted, a helybeli viszonyok más
intézkedést igényelnek, a józan politika más rendszabályt követel!
Olyan szépen volt ez mondva, mintha csak Sennyei bárótól tanulta
volna. Kéjérzet árasztotta el a gencsi udvarház lakóit, hogy egy
helybeli ember szebben szól, mint a «Marosvásárhelyi Közlöny»-nek
legutóbbi vezérczikke.</p>
<p>Természetes, hogy ennyi érdemet méltókép kellett megjutalmazni.
És honnan szerezhetnének édesebb díjt, mint megházasítani Erdély
arisztokracziájának ezen elsőrendű csillagát?</p>
<p>Szerencsétlenségre a tervezett kiházasításra épen a
legszükségesebb föltétel hiányzott. Tudniillik oly hajadon, a ki
ennyi érdemnek méltó jutalma legyen. Zsuzsi néni végkép meg volt
akadva, mert a mióta keresztleánya, Zsuzsika, «elment a regement
után», közelben, távolban nem ismert leányt, a ki ily kitüntetést
igényelhet. Volt ugyan egy jól nevelt árva, a kinek 500 hold
szántóföldje, 1500 hold erdeje volt, de kellemetlenül pisze volt az
orra. Egy másik leány a szépség tökélyének volt kikiáltva, de annyi
birtoka sem volt, a mennyi a talpa alatt elfér. Mind megannyi
lehetetlenség, mely szóba sem jöhet.</p>
<p>Zsuzsi néni tanácsot kért a helybeli tiszteletestől is, a ki a
multkor a miniszter látogatása alkalmával azon szép köszöntő verset
írta, melyet az iskolás gyermekek <span class="pagenum"><a name=
"Page_215" id="Page_215">-215-</a></span> maig is könybelábadt
szemmel szavalnak a félévi vizsgán. Nagy tekintély lett ezáltal a
jeles egyházi férfiúból, de a jelen alkalommal ő is csak azt
felelheté:</p>
<p>– Valósággal, méltóságos báróné, ha körültekintek Csikszékben,
nagy fölösleg van itt a férjhez adható uri leányok hiányában.</p>
<p>Tagadhatlan, hogy ez valódi államférfiúi magas stylusban volt
elmondva, de a kérdés lényegét még sem fejtette meg.</p>
<p>Két hete mult, hogy szünet nélkül ünneplik Gencsen az ifjú
bárónak szerencsés hazaérkezését, a midőn egy szép reggel levelet
hoz a posta Nagyváradról.</p>
<p>Pál báró megismeri az írást, megreszket egész teste a
kéjérzettől és olvassa, mint következik:</p>
<div class="blockquot">
<p>«Nos Zoltánus Bogárdy, Dei gratia Princeps Transilvaniæ,
siculorum comes, partium regni Hungariæ dominus.</p>
<p class="i2">Kedvelt hívünk.</p>
<p>A minőnémüképen fejedelmi tanácsunkban elhatároztuk, azonképen
magas uralkodói tisztünkhöz képest illőnek találván, hogy adott
szavunknak néha híven is megfeleljünk, adjuk tudtára kegyelmednek,
hogy mi, die 21 junii egész udvarunkkal együtt szabad kir.
Kolozsvár városunkban megjelenni és ott fejedelmi székünket
elfoglalni szándékozunk.</p>
<p>Minthogy pedig kegyelmed országunknak ezen vidékén jártas, az
utakat jól ismeri, ezennel rendeljük és parancsoljuk, hogy
félretevén minden késedelmet, egész familiástól együtt, semmiképen
otthon nem hagyván kedvelt hivünk Gencsy Zsuzsánna
nénémasszonyunkat, nevezett hű városunkban megjelenni, ott
tartózkodni és további kegyelmes parancsolatunkra várakozni,
legszentebb alattvalói kötelességének tartsa. Másként nem
cselekedvén.</p>
<p>Quibus in reliquo stb. Datum ut supra.</p>
<p class="right"><i>Zoltanus</i> m. p.»</p>
</div>
<p><span class="pagenum"><a name="Page_216" id=
"Page_216">-216-</a></span></p>
<p>Míg Pál báró ezen fejedelmi leiratot olvasta, a jelenlevők,
mintha érzették volna, hogy nagy dolgok vannak keletkezőben, szent
kegyelettel vizsgálták a fiatal embernek arczvonásait. Legalább azt
hitték, ő excellentiája a belügyminiszter írt e szörnyűséges nagy
boríték alatt s tanácsot kér valamely fontos országos ügyben, a
midőn a ház fiatal örököse nagyot nevetett és az asztalra veté a
levelet; a mi azt jelenté, bátran olvashatja e titkot, a kinek
kedve lesz hozzá.</p>
<p>Az első, a kinek bátorsága lőn, Zsuzsi néni volt, de
megpillantván az első sorokat s látva, hogy a levél latinul van
írva, átadá öreg rokonának, idősb Gencsy Pál bárónak.</p>
<p>Az öreg báró valóságos tőről szakadt falusi nemes volt, de távol
sem együgyü fráter, a ki a tréfát nem értené, hanem az e levélben
használt czím mégis égbe mereszté hajszálait.</p>
<p>– Mi az ördög lehet ez? Csak nem összeesküvés az országban?
Külön akar Erdély szakadni s újra nemzeti fejedelmet akartok
választani? Szeretem a jó tréfát, de megkövesse magát Bogárdy uram
ő kegyelme, hogy a míg Bethlen, Kemény él az országban, addig más
fajnak hátrább az agarakkal.</p>
<p>Zsuzsi néni mint kisértet elhalaványodott e szörnyű szavak
hallatára. Egyik férfiról a másikra tekintett, s nézte, melyik
készül legelébb magyarázatot adni.</p>
<p>– Kedves jó apám – szólt az ifjú. – Ez a Bogárdy Zoltán a
legbölcsebb és legkomolyabb ember, ha tesz valamit, de már ha
beszél, elragadja fantasiája, ha pedig ír, nincs határa
bolondságainak.</p>
<p>– De minő helytelen játék az ily czímet felvenni. Voltak idők, a
midőn az ilyen farsangi komédiáért lenyakazták az embert a
kolozsvári piaczon.</p>
<p>– Ne féltsük mi az én drága barátomat, mert sérthetlen
képviselő, s a ház engedelme nélkül kriminalitásba nem szabad
fogni. Ha pedig akadna itt államügyész, a kinek még be nem nőtt a
fejelágya s ezen okmány alapján nota alá akarná fogni Bogárdyt,
<span class="pagenum"><a name="Page_217" id=
"Page_217">-217-</a></span> leszakadna a Sándor-utczai épületnek
teteje a hahotától.</p>
<p>– Jól van, hagyjuk el a dolog bolond oldalát, de minő
elbizakodott ficzkó az, a ki engem egész családommal együtt
egyszerűen Kolozsvárra beczitáltat?</p>
<p>– Kedves apám. Ez a levél csak azért van írva, hogy tudassa
velem, melyik napon érkeznek Kolozsvárra azok, kiket én oda
szívszakadva várok. A többi, hogy kérjelek titeket és én mondjam
el, mennyire életem boldogsága függ ezen úttól, az egészen rám van
bizva.</p>
<p>Most már Zsuzsi néni lépett elé, mint korlátlan hatalom a
háznál, s hallván valamit az «élet boldogságáról» beszélgetni,
fenyegető hangon kérdé:</p>
<p>– Pál! micsoda gonosz asszonyi praktika forog itt kérdésben?</p>
<p>– Drága néném, az asszonyok ártatlanok, egyedül én és Bogárdy
barátom kovácsoljuk az összeesküvést. Szándékunk van hölgyeinknek
kellemes meglepetést szerezni.</p>
<p>– Pál! rosszat gyanítok. Te megcsalod öreg nénédet s vakmerő
voltál engedelmem nélkül egy tarka selyemruhás pesti czifraságnak
házasságot igérni!</p>
<p>– Azt még nem tettem, de óhajtanám, hogy nénikém kegyes
engedelmével mentől elébb megtehessem.</p>
<p>– Jóságos egek, rám ne szakadjatok! Ez a boldogtalan fiú megint
találkozott avval a veszett személylyel, a kit egyszer már
Kolozsvár piaczán karon fogvást vezetett végig.</p>
<p>– Angyalom nénikém, az a bizonyos nő mai napon jól meglehet 40
éves szépség; az enyém pedig 18 sincs egészen.</p>
<p>– Pesti?</p>
<p>– Ott lakik anyjánál, de nem ott született.</p>
<p>– Jó házból?</p>
<p>– Régi törzsökös nemes. <span class="pagenum"><a name="Page_218"
id="Page_218">-218-</a></span></p>
<p>– Szegény?</p>
<p>– Az a baj, hogy nagyon is gazdag.</p>
<p>– A nevét akarom hallani.</p>
<p>– Dorozsmay Esztike.</p>
<p>– Oda vagyok! mindjárt tudtam, hogy kedves fiamat a kitanult
pesti kaczérság vagy a sok pénz elszédíti. Ritkóczyné azt írta
nekem róla: vár rá vagy 260,000 forint örökség.</p>
<p>– Az ezrek számát nem tudom, kedves nénikém. De ha Ritkóczy
báróné azt írta volna, hogy ugyanennyit tehet évi jövedelme,
bizonyosan sokkal közelebb jár az igazsághoz.</p>
<p>– Oh, oh – szólalt itt közbe idősb Gencsy Pál és jámbor
becsületes szeme széles karikára nyilott. – Hogy mondtad? 260,000
forint jövedelem?</p>
<p>Pál báró csak fejével intett igent, míg Zsuzsi néni megvető
mosolylyal fogadá a képtelen mesét.</p>
<p>– Kedveseim, – mondá az apa, – a világ az eladó lányok
hozományát mindig megkétszerezi, de ha a jelen esetben csak
tizedrésze is igaz lesz a hírnek, megérdemli a lány, hogy elnézzünk
érte Kolozsvárra.</p>
<p>– Végünk van, – siránkozék Zsuzsi néni, – minden férfi
megbolondult a háznál. Szerencsétlenek! Ha ilyen gazdag volna a
leány, rég elkapkodja valamelyik gróf vagy herczeg!</p>
<p>– Oh, oh, – veté közbe a kastély ura, – és mért ne volna elég
neki egy báró is? mert országunk törvénye szerint a herczeg, gróf
és báró mind egyforma mágnás. – Ezt mondva, büszkén emelé fel
fejét, s folytatá – Gencs birtokosai már Zápolya idejében
szolgálták a hazát és szabadságot, míg a három magyar herczegnek
diplomája tegnapelőttről, Mária Terézia koráról szól.</p>
<p>– Vakok vagytok mindketten, – felelt boszúsan Zsuzsi néni. –
Hiszen ha oly gazdagok volnának, nem sajnálnák az uti költséget,
hanem magok jönnének Gencsre.</p>
<p>– Ez egyelőre lehetlen, nénikém. Hogy jöhetne <span class=
"pagenum"><a name="Page_219" id="Page_219">-219-</a></span> hozzánk
Dorozsmayné, a midőn itt csak engem, fiatal nőtlen legényt ismer?
Esztike kisasszony még nem menyasszonyom, hogy ősi szokás szerint
ide hozhatnák háztüzet nézni.</p>
<p>– Nagyon természetes. Pál fiamnak igaza van – szólt ismét az
apa, kinek szemét a tömérdek pénz mindinkább megvesztegeté. – Nem
jöhetnek ide, míg meg nem kértük a lányt.</p>
<p>– Vagy Zsuzsi néni ismeretséget nem kötött vele, – tevé hozzá
kiigazítólag az ifju.</p>
<p>– Tehát nekünk illik oda utazni.</p>
<p>– Úgy van, – felelt a fiu, örömmel ugorva apja nyakába. –
Elmegyünk és szentül igérem, hogy mindaddig, mig Zsuzsi néném is
azt nem mondja: Pál, te szerencsés kópé vagy, vedd a lányt, mert ez
a legszebb és legjobb az országban, Isten is csak neked teremtette…
semmire sem kötelezem magamat.</p>
<p>– Mered ezt megigérni?</p>
<p>– Akár megesküdjem rá.</p>
<p>– De hát ha azt mondanám, nekem e fényes, czikornyás teremtés
nem kell?</p>
<p>– Ettől nem félek, mert teljes lehetetlenség. Erről csak akkor
beszéljünk, ha látta Zsuzsi néném imádottamat.</p>
<p>– Megkérjük a kezét még Kolozsvárott?</p>
<p>– Jobb lesz itt Gencsen, hadd lássa az özvegy, minő ősi ház
becsületére bizza gyermekét.</p>
<p>– Itt van ni, – kaczagott Zsuzsi néni. – Értse, a ki tudja, a
férfiakat. Épen most mondtad, nem jöhetnek ide, s még is itt akarod
kezét kérni.</p>
<p>– Nem jöhetnek ide, az igaz. De ha Zsuzsi néni Kolozsvárott
ismeretséget köt velök, bátran meghivhatják nehány napra. Esztikém
már ismeri a ház lakóit. Atyámnak és testvéreimnek fényképeit már
látta, Zsuzsi nénit pedig úgy megszerette, mint második anyját.</p>
<p>– Engem, megszeretett? hogy jutok én e különös
megtiszteltetéshez? <span class="pagenum"><a name="Page_220" id=
"Page_220">-220-</a></span></p>
<p>– Együtt örvendettünk és együtt olvastuk fel Zsuzsi néni
leveleit. Oh ha látta, ha hallotta volna, mily rokonszenvvel és
érdekeltséggel fogadta a gencsi ujságokat.</p>
<p>– No ez megint szép dolog. Megmutatni az én leveleimet egy
idegennek! Végre is attól félek, hogy ez az elkényesített városi
fehérnép majd fitymálva nézi le szegénységünket.</p>
<p>– Egészen ellenkezőleg. Boldogok lesznek egyszerű házi
körünkben, mert azt az örökös soiré-t csakugyan megunhatták.</p>
<p>– Úgy van, – erősíté idősb Gencsy Pál, – fiamnak igaza van. Én
is enyedi diák koromban, egy csizmadia fiával, mindig kicseréltem
az én fehér kenyeremet feketéért.</p>
<p>– Még mindig nem vagyok tisztába, – kétkedék Zsuzsi néni, – Pál
úgy beszél, mintha minden bizonyos volna. Legalább csak mondtad
neki, hogy szereted?</p>
<p>– Én? soha egy szóval sem.</p>
<p>– No lám. És mégis oda akar minket bolondítani, Kolozsvárra.</p>
<p>– Kedves nénikém, nem kell azt szóval kimondani, a mit ketten
együtt éreznek. Az első látástól kezdve csodálatos bizalma volt
hozzám. Én tanítottam őt sok szépre, jóra és igazra s ezért engem,
tréfából, mindig kedves professzorának nevezett. Addig míg tőlem
nem hallotta, azt sem tudta, mi az igazi szerelem? de hála Istennek
én megtanítottam rá.</p>
<p>– Mondhatom, gyönyörű tudomány! melyre a 25 éves fiatal ember a
serdülő leánykát tanítja. Hallod-e? az én időmben az ilyen
szépséges mákvirág tanítót söprővel kergették el a háztól.</p>
<p>– Lehet. Hanem engem még is megtűrtek; vagy legalább a leány nem
tett panaszt ellenem… Pedig a leánynak volt már akkor és van ma is
elismert vőlegénye.</p>
<p>Mikor e rettenetes szót az apa és Zsuzsi néni meghallották,
<span class="pagenum"><a name="Page_221" id=
"Page_221">-221-</a></span> egyszerre kétségbeestek, s a mit eddig
netán reméltek is, szélnek eresztették.</p>
<p>– Hah! – sikoltott Zsuzsi néni. – Már látom, mi lesz a dologból!
Leányrablás! Épen mint jó minapában, a mikor a Mikesek erőszakosan
elhurczolták Tarnóczy Sárát!</p>
<p>– Hogy értsem ezt? – kérdé homlokát elredőzve az apa, a ki az
álmodott sok pénzt egyszerre markából ujra elröpülni látta.</p>
<p>– Apám. Épen is csak azért kell nekünk Dorozsmaynét és leányát
ide meghivnunk, hogy megszabadítsam őt ama másiktól. Pesten sok
szóbeszéd kerülhetne ki a dologból, de ha Gencs «bevégzett tényt»
mutathat fel, akkor Bendeffy Arthur gróf mentől kevesebbet beszél a
dologról, annál bölcsebben teszi.</p>
<p>– Hogyan? Egy Bendeffy gróf is el akarja venni? Fiam, élve,
halva, vedd el e leányt; most már bizonyos, hogy dicső régi
családból származik. Mert a Bendeffy grófok nem szoktak pusztán
csak pénzért házasodni!</p>
<p>– Történetileg be van bizonyítva, hogy egy Dorozsmayt 1650-ben a
temesvári basa karóba húzata.</p>
<p>– Ah, karóba húzatta? ez már jeles tény, ily magasztos
történetet nem minden nemes család mutathat fel. Utoljára kiderül,
hogy róla maradt fönn a közmondás: forog mint a varga a nyársban.
Nem, nem jól beszélek, a varga ritkán nemes ember.</p>
<p>– Ki tudja? a kiről szó van, az biró volt Nagy-Kőrösön, vagy
Kecskeméten, s mint városi előljáró lehet, hogy korábban varga
mesterséget űzött.</p>
<p>– Valóban meglehet, hanem a karó, a hazáért, okvetlenűl
megnemesítette.</p>
<p>Most már oly lelkesedésbe jött a család, hogy ezentúl csak arról
tanácskoztak, hogy és miként induljanak Kolozsvárra?</p>
<p>Pál megmondá:</p>
<p>– Holnap reggel 5 órakor, két kocsival megindulunk. <span class=
"pagenum"><a name="Page_222" id="Page_222">-222-</a></span> Délre
megérkezünk Marosvásárhelyre. Onnan vasuton este 10 órára
Kolozsvárra vergődünk.</p>
<p>– Megyek, – fejezé be a tanácskozást idősb Gencsy Pál, – s
mindjárt megparancsolom a kocsisnak, hogy hajnalban készen álljon.
Az asszonyok hintón, mi férfiak vadász-csézában, igás lovakkal.
<span class="pagenum"><a name="Page_223" id=
"Page_223">-223-</a></span></p>
<div class="chapter">
<h3><img src="images/ch10.png" alt="" title="" />VII.</h3>
</div>
<p class="summary">(Igen szerencsés nap, melyben egymás után két
különös véletlen követi egymást.)</p>
<p>Erősen és szenvedélyesen foly Nagyváradon a vita, hogy melyik
vonaton induljon a társaság Kolozsvárra? A személyvonat lassan
halad, minden érdektelen állomáson legalább egy perczet időzhet, az
indulás, megérkezés tömérdek időt felemészt s végre épen beköszönt
az éj, a midőn a Kihályhágó alatt a Sebes-Körös völgyének szépségei
előtűnnek. A gyorsvonat ellenben eszeveszetten robog, oda sem néz
az apróbb állomásokra, mindössze három és fél óra kell a távolság
legyőzésére s most junius végén, a leghosszabb napok időszakában,
fényes napvilágban fekszik előttünk a táj, csak az a baj, hogy
hajnal hasadtakor már az indóházban kell lenni s várni a
Budapestről érkező vonatot.</p>
<p>Kanonok bácsi minden erejéből tiltakozott a koránkelés ellen, de
uti társai Irgalmatlanul leszavazták.</p>
<p>A társaság szokás szerint egészen külön coupé-t bérelt s a
magyar állam-vaspálya vaggonjai között, hat személyre számítva, oly
kényelmes osztályok állnak a költekezni képes utazók számára, hogy
azokban, még sétálni is lehet. Kanonok bácsi egy pamlagon
megtámaszkodva édesdeden hortyogott, s ha Kolozsvárott fel nem
keltik, Bukarestig fel sem ébred.</p>
<p>Bogárdy Zoltán egész Csucsáig megelégedett szerény helyzetével,
mint utazási intendans, de mihelyt Erdély földjét érzette a kocsi
kereke alatt, egyszerre <span class="pagenum"><a name="Page_224"
id="Page_224">-224-</a></span> azt mondta: most már itthon vagyok!
követelte, hogy ő a házi úr, a kinek szerencséje lesz drága
vendégeit saját örökségében tisztelhetni. Mindent megmutatott,
megmagyarázott s a faluk nevét megnevezé. Nem maradt el egy oláh
kunyhó, melynek homlokzatán az architektura sajátságait ki ne
emelné.</p>
<p>Igy érkeztek meg a királyhágontúli kerület fővárosába. Már az
indóházban sokan gyűltek elfogadásukra, részint olyanok, kik a
nádor-utczai házba bejáratosak voltak, részint ismeretlenek, kik az
érkező vendégeket színről-színre látni óhajtották.</p>
<p>Mert már a megelőző napon minden helybeli lap «egyenes értesülés
alapján» ily közleményt hozott: «Holnap reggel városunkat azon
kitünő szerencse éri, hogy a nagy műveltségű, dúsgazdag és
jótékonyságáról ismert Dorozsmayné ő nagysága ígéző szép leányával
ősi falaink közé érkezik. Biztos értesülés szerint a budapesti
magas körök ezen elsőrendű csillagai több napot szándékoznak
Kolozsvár nevezetességének megszemlélésére fordítani és innen
indulnak tovább Borszékre, a hol a fürdői idényt lelkes honleányok
módjára Erdély bérczeinek üde levegője alatt egész augusztus végeig
élvezni elhatározták.»</p>
<p>Igy vonultak be jun. 21.-kén Erdély fővárosába, győzelmi
pompával haladván végig a városban, s beszálltak a Hungaria
vendéglő szobasoraiba, a hol drága üvegházi növények illatoztak, a
pokróczokat és szőnyegeket pedig előre jól kiporolták.</p>
<p>Ízletes reggeli, rövid pihenés s egy kis átöltözés után kiléptek
a vendéglőből. Itt a kapu előtt kellemes meglepetés érte őket. Egy
gróf, a ki a nádor-utczai házban bejáratos volt, ide rendelte
gyönyörű fogatát, azon kérelemmel, hogy hódolatának ezen csekély
bizonyítékát elfogadni és használni méltóztatnának.</p>
<p>Bogárdy Zoltán nagyszerű cicerone akart lenni, otthon. Legelső
volt az erdélyi muzeum megtekintése, a hol Esztike kisasszony
ártatlan hívő lélekkel megbámulta nemcsak a híres emberek kardját,
puskáját, buzogányát, <span class="pagenum"><a name="Page_225" id=
"Page_225">-225-</a></span> de még az ásványgyűjtemény szeszélyes
alakzatú példányait is. Az osztályok custosai, vagy a kik mint
ilyenek ajánlkoztak, maguk vezeték végig a ritka vendégeket a
teremeken.</p>
<p>Innen tovább haladva megszemlélték a nagy templomot, a szép
tornyot, a remek építészettel rakott külső falakat. A templom
belsejébe nem mentek, Bogárdy úr nagyon szégyenlette, hogy a
közelmult barbárjai a falakat bemeszelték. Azt is sajnálta, hogy
alkalom hiányában a nagy harangot meg nem huzathatta, pedig ennek
mélabús hangja messzetávol elbájolja a völgy lakóit.</p>
<p>Ebéd után fél hatra még forrón sütött a nap, de Zoltán bácsi
mindenkép azon volt, hogy napfény mellett látogassák meg a
kolozsvári híres sétányt. Kanonok bácsi azt mondta, egész éjjel nem
aludt, tehát nappal kell kipótolnia a mulasztást és otthon
maradt.</p>
<p>A rendelkezésükre bocsátott fogat nehány percz alatt a sétány
bejárójához röpíté őket s innen kezdve gyalog lépdeltek végig a
terebélyes fáktól árnyazott egyenes úton.</p>
<p>Nagy élvezettel haladtak a lombok hűs sátora alatt. Elismerték,
hogy ha költség és művészet tekintetében e hely nem versenyezhet is
a pesti városligettel, az itteni buja tenyészet messze túlhaladja a
pesti homokos talaj rövid életű növényzetét.</p>
<p>Ezen órában még gyéren láttak sétálókat, mert az urak legnagyobb
része falura költözött, a polgároknak pedig még jókor volt
mulatságra gondolni.</p>
<p>Egyszerre azonban az út egyik megtörésénél egész család
közeledtét pillanták meg.</p>
<p>Legelől két kisasszony lépdelt. Utánuk másod sorban három
egymástól különböző alak. Az első potrohos öreg, roppant hófehér
szakállal s marokra fogható kajla bajuszszal. Karján szigorú
tekintetű nőt vezetett, kinek kissé fonák külseje, bátortalan
lépése, bizonytalan ízlésű öltözéke messziről elárulta a
tisztességben megőszült aggszűzet.</p>
<p>De ki az, a ki őket kiséri?</p>
<div class="figcenter" style="width: 360px;"><a href=
"images/i013hq.jpg"><img src="images/i013.jpg" alt=
"Legelől két kisasszony lépdelt." title=
"Legelől két kisasszony lépdelt." /></a>
<p class="caption">Legelől két kisasszony lépdelt.</p>
</div>
<p><span class="pagenum"><a name="Page_226" id=
"Page_226">-226-</a></span></p>
<p>Dorozsmayné szemének sem akart eleinte hinni. Esztike kisasszony
hamarabb nyer bizonyosságot, mert a szemközt jövők között ott
magaslik ki ifjabb Gencsy Pál báró, az ő régen nélkülözött
professzora.</p>
<p>Nekünk pedig csak futólagos pillantást kell vetnünk a két
csoportozatra s azonnal eligazodhatunk, kik ezen véletlen
találkozásban az összeesküvők, a kaján árulók, kik pedig
ártatlanok, rászedettek és megcsalattak?</p>
<p>Mert épen a legravaszabb cselszövők igyekeztek mentől nagyobb
meglepetést színlelni. A kik mindent előre kiczirkalmoztak, a
napot, az órát és a helyet, azok csapkodták össze leghevesebben
kezüket a szörnyű bámulásban. Ugy hogy végre Dorozsmayné csendesíté
őket azon megjegyzéssel, hogy minő nagy csoda lehet abban,
Erdélyben erdélyiekkel találkozni!</p>
<p>Pál báró is úgy nézett, mintha nem tudná, ébren van-e, vagy
álmodik? A conspiratiónak két külső, vagy legalább csak félig
beavatott tagja, idősb Gencsy Pál folyvást köhintgetett, míg Zsuzsi
néni áspiskígyó szemet vetett a közelgő pesti leánynak
alakjára.</p>
<p>Esztike hallgatott, lehet, hogy gyanított is egy kis hamisságot,
de arcza csak azt mutatta, a mi bensejében uralkodott, hogy jókedve
van és megelégedett.</p>
<p>Néhány másodpercz mulva a két csoport egészen közelbe érkezett.
Ekkor ifjabb Pál báró előre lépett, kalapot emelt, mély
tisztelettel üdvözlé a hölgyeket, s miután határtalan örömét
fejezte ki e szerencsés véletlen fölött, engedelmet kért, hogy
családja tagjait bemutathassa.</p>
<p>Ezen mellőzhetlen szertartásra pedig azon formát választotta,
mely legrövidebb s mégis minden szükségest magában foglalt.</p>
<p>– Kedves atyám és drága Zsuzsi néném itt van szerencsénk ő
nagyságát özvegy Dorozsmay Tihamérné asszonyt és leányát Esztike
kisasszonyt körünkben tisztelhetni. Ő nagysága oly kegyes volt
irántam, hogy vendégszerető házát előttem is megnyitá és azon
órákat, <span class="pagenum"><a name="Page_227" id=
"Page_227">-227-</a></span> miket ott töltöttem, életem legszebb
perczeinek nevezhetem. Testvéreim, Ilka és Jolán.</p>
<p>Bogárdy Zoltánt nem kellett külön bemutatni, mert ismerték őt
Erdélyben mindenfelé, mint a rossz pénzt.</p>
<p>Zsuzsi néni gyanúval és bizalmatlansággal telve érkezett az
álnokul kiszámított komédiára. Pirult a gondolatra, hogy ide
csábították, és egész életében ma tehet magának oly szemrehányást,
hogy nincs őszinteség lelkének mélyében. De mentől inkább vizsgálta
a pesti kisasszony arczát, nemes magatartását, kis leányi
vidámságát, finom kelméből készült, de a legegyszerűbb ízléssel
szabott sétaöltözetét, annál gyorsabban derült fel homloka s a
száraz, rideg, gyanakodó aggleányból ismét szelíd, rokonszenves,
mindig jót akaró második anya lett.</p>
<p>De azért még lopva sem tekintett volna Pál fiára, bár ez élénken
vizsgálta nénjét, mily hatást tesz rá a pesti kisasszonynak első
meglátása? Kereste, hogy szemök összetalálkozzék, biztos levén a
siker iránt, mert Esztikének csendes, szelíd és mennyei jósággal
teljes vonásai minden figyelőt megbűvöltek.</p>
<p>Hogy a társaság együtt maradhasson, az erdélyiek visszafordultak
s ezalatt Zoltán bácsi, támogatva titkos czimborája által úgy
manœvrirozott, hogy idősb Gencsy Pál báró az özvegy, Zsuzsi néni
pedig a három leány társaságába került.</p>
<p>Esztike leányi bevett szokás szerint a harmadik szó után holtig
tartó barátságot kötött a Gencsy kisasszonyokkal s más tárgy
hiányában elbeszélé napi élményeit, hogy mennyi mindenféle szépet
és gyönyörűségest látott Kolozsvárott, úgy, hogy végre az erdélyiek
maguk csodálkoztak legjobban, mily roppant műkincsek vannak itt
egybehalmozva az ő tudtukon kívül!</p>
<p>Ezalatt Zsuzsi néni gondolá: Szépnek, szép, tán szebb, minőt
valaha látott. Kis ujja többet ér, mint a másik, az a «katonáné»
egészen. Azonban eddig csak a külsőt látta, a mi hamis álarcz is
lehet. Majd lesz alkalma megexaminálni a szívét, lelkét, veséjét,
mert <span class="pagenum"><a name="Page_228" id=
"Page_228">-228-</a></span> Pál öcscsének csak olyan nőt szabad
elvenni, a ki nemének gyöngye, a ki a legmagasabb tökéletesség, s a
kinek mosolyában betanult mesterkéltséget felfedezni teljes
lehetetlenség.</p>
<p>Visszajövet újra másként alakult a társaság. Az asszonyi nemnek
összes képviselőit előre bocsátották, hogy jól megismerkedhessenek.
Az özvegy az erdélyi két leánykával beszélt. Esztikét Zsuzsi néni
ragadta saskörmei közé s folytonosan kémlelé szavát, mosolyát,
szemefényét és lelkének elrejtett titkait. De hiába maradt minden
fáradsága, mert nem talált e leányban semmi kivetőt, semmi hamisat
vagy kétértelmű modort. Egészen ellenkezője volt annak, a mit várt.
Épen nem kétkedett, hogy kitanult kaczérságra fog találni, mely a
vakonszületett férfiserget hálójába csábítja, megöli, megrontja,
kipusztítja s aztán kárörömmel kaczag áldozatának kínjai fölött.
Ilyet várt ő a selyemruhás pesti kisasszonyban is; bámulva kellett
elismernie, hogy végtelenül csalódott s mindenben a homlokegyenest
ellenkező eszményképet találta benne.</p>
<p>Az urak, ősi szokás szerint, magas politikába keveredtek.
Bogárdy Zoltán dühösen kikelt Tisza Kálmán hazaárulása ellen.
Ifjabb Gencsy Pál mindent európai szempontból ítélt meg és a bajok
forrását Bismark herczeg absolutistikus hajlamaiban kereste. Idősb
Gencsy Pál Gambettát és a vele egy húron pendülő adókivető
bizottmányt szidalmazta, mely Csikszeredán ütötte fel tanyáját s
ott szövi átkos működésének nemzetgyilkoló hálózatát.</p>
<p>A társaság most ismét a sétány főbejárásához érkezett s ekkor
Bogárdy Zoltán figyelmeztetésére, hogy közeleg a 7 óra, a színház
ideje, mindnyájan kocsira ültek. Dorozsmayné (magához kérve Zsuzsi
nénit és egy Gencsy kisasszonyt) az udvarias gróftól
rendelkezésükre bocsátott fogaton, a többiek bérkocsin, melyen
jöttek, hajtattak vissza a városba.</p>
<p>Megérkezvén a farkas-utczába, kiderült, hogy a sorsnak mai
kedvező szeszélyei még távolról sem voltak <span class=
"pagenum"><a name="Page_229" id="Page_229">-229-</a></span>
kimerítve, mert felmenvén az első emeleti folyosóra, meglepetve
látták, hogy a két külön rendelt páholy a közvetlen szomszédságban
feküdt! Zsuzsi néni megcsóválta fejét, látta, hogy itt titkos kezek
működtek, észrevette, hogy az összeesküvés szálait mások vezetik,
mert ennyi csodálatos véletlen kissé vastagon sok volt egy
napra.</p>
<p>Tény maradt azonban, hogy két egymás melletti páholy állott
rendelkezésükre, tehát úgy oszthatták meg a társaságot, miként
tetszett.</p>
<p>Dorozsmayné az egyik, Zsuzsi néni a másik páholyban foglalta el
e díszhelyet s ezzel az elnökséget és parancsnokságot.</p>
<p>Az özvegy páholyába jutott szemközt vele az egyik Gencsy
kisasszony hátrább idősb Gencsy Pál és Zoltán bácsi. Zsuzsi néni
hadsergét Esztike kisasszony, a másik Gencsy leány s ifjabb Pál
báró képezte. A darab már folyt a midőn a két páholy vendégei
elhelyezkedtek s a néző téren élénk susogás keletkezett s mellé meg
vita is, mert a nagy közönség nem tudta, melyik az öt millió
örököse? az, a ki az idegen nő, vagy a ki Gencsy Zsuzsi
kisasszonynyal ül szemközt?</p>
<p>Az eléadott vígjáték jeles mű lehetett s egy pár színész tán ki
is akart tenni magáért a pesti vendégek előtt, de a mi két
páholyunkban főleg csak a Gencsy kisasszonyok figyeltek az
előadásra. Az özvegynő, mint rendesen, megtartá úrias
egykedvűségét, a többieket azonban közvetlenebb érdek kötötte
le.</p>
<p>Esztike kisasszony szemközt a nézőkkel épen Zsuzsi néninek adá
át remek készítményű látcsövét, a midőn észreveszi, hogy Pál báró,
a ki mellette a páholy bensejében ült, hallgatott s nem akarva
szomszédnéjának élvezetét háborgatni, egészen elmélázkodva tekint
le a földszinre.</p>
<p>Esztike rá néz, elmosolyodik, tán sohaj is lebben le ajkáról s
hozzá fordulva bizalmas hangon mondja:</p>
<p>– Báró, megmondjam, mi jutott eszembe?</p>
<p>– Esztike kisasszony, önnek valami eszébe jutott? <span class=
"pagenum"><a name="Page_230" id="Page_230">-230-</a></span></p>
<p>– Professzor! önre néztem, láttam, hogy oly bűnbánó, békülékeny
és engedelmet kérő képet csinált, épen mint egykor, régen,
hajdanában, a dajkamesék szerint, egy durczás leány, a ki lenézett
a földszintre, látta ott igazi barátját és így szólt hozzá, nem
élőszóval, hanem szíve mélyében: itt vagyok; ne haragudjék rám;
minden ok a félreértésre megszűnt; csak én vagyok a hibás.
Bocsásson meg, mert nem akarok többé más lenni, mint voltam és a
milyennek mindig ismert.</p>
<p>– Esztike kisasszony – felelé a báró és a nélkül, hogy tudná mit
cselekszik, a leánykának lehajló kezét megfogja és érzi, hogy e kéz
nem igyekszik kiszabadulni – tudja-e, hogy e szavaiban szívemnek
legmélyebb titkát érinté s tán felhatalmaz engem a legmerészebb
reményekre?</p>
<p>Felelet helyett lassan és észrevetlenül voná ki kezét az ifjú
kezéből és a színpad felé fordítá fejét.</p>
<p>Ebből állott e boldog nap legédesebb eredménye. Pál báró mennyei
bájak tengerébe érzé lelkét merülni. Mert most történt először,
hogy Esztike nyilt szóval vallá meg, mit érzett, mit gondolt és mit
akart mondani azon feledhetetlen estén, a midőn meggyőződött, hogy
ama leány közönyös az ő professzora iránt, csak titkos ellensége
hozta őt hírbe, s akkor rátekintett, visszahívta, és vissza is jött
a meghívásra!</p>
<p>Erre pedig közvetlenül megtörtént az esküvőnek elhalasztása a
lehető leghosszabb időre.</p>
<p>A harmadik felvonás végén mindnyájan felkeltek helyükből és
hazamenni szándékoztak.</p>
<p>És miután szép volt az est, a hold közel volt a teljességhez, a
várakozó kocsikat elküldték s gyalog mentek vissza a vendéglőbe a
Gencsy-család kiséretében.</p>
<p>Ezalatt Zsuzsi néninek lelke mélyét csak egy alak foglalá el:
elismerte, hogy nincs e világon oly lány, mint Esztike s Pál fia a
föld legboldogabb teremtése.</p>
<p>– Asszonyom, – szólt az özvegyhez, – úgy hallom, hogy innen
Borszékre szándékoznak?</p>
<p>– Borszékre, Előpatakra, s a székely havasok aljára.
<span class="pagenum"><a name="Page_231" id=
"Page_231">-231-</a></span></p>
<p>– Nagy út, – veté közbe idősb Pál báró, – Marosvásárhelytől
Borszékig előre rendelt lovakkal is megtart egész álló napig.</p>
<p>– Ez Zoltán bátyám gondja.</p>
<p>– Bocsánat, – szólt közbe ismét Zsuzsi néni, – az út egy
végtiben hosszú és fáradságos; de ha szíves kérésemet meghallgatni
méltóztatnának, volna mód, egy kis könnyebbülést szerezni.
Bátorkodom önt, asszonyom, leányát és úti társait egy vagy több
napi pihenőre szegény házunkba meghívni.</p>
<p>– Báróné…</p>
<p>– Oh ez arany gondolat, – szólt idősb Gencsy Pál, – a mi
birtokunk épen a fele útba esik s teljes meggyőződésből mondhatom,
hogy a ki a kényelmet szereti, a hosszú útat örömest kétfelé
szakítja. Engedje meg nagyságod, hogy szerény falusi házamat
legalább néhány napra pihenőkép felajánlhassam.</p>
<p>Az özvegy meglepetésében nem tudta, mit feleljen. Leányára,
Zoltán bácsira nézett, kiknek arczát épen most a legközelebbi
gázlámpának fénye megvilágosítá. Mindketten örvendeni látszottak a
meghívás hallására. Zoltán bácsi erősen hajtogatva fejét,
helyeslést intett; Esztike egyik leánykának nyakáról a másikra
borult és úgy csókolgatá őket, mintha testvérek volnának.</p>
<p>Az özvegy tehát megcsókolá Zsuzsi néni arczát és a szép napnak
gyönyörű estéje azon igérettel végződött, hogy a Dorozsmay-család
másnap ugyan még Kolozsváron marad, de harmadnapon a vasuton
Marosvásárhelyre megy, ott meghál s a következő napon Gencsre
érkezik.</p>
<p>Búcsuzáskor Zoltán bácsi odasúgá pártfogoltjának:</p>
<p>– Nem mondtam: ne félj, míg engem látsz?</p>
<p>Annál inkább elrémült e hosszú út hallására kanonok bácsi s
valami ismert papos diák esküt szalasztott ki, hogy ő bizony öreg
csontját nem zúzatja darabra a kősziklákba vágott utakon, inkább
elmegy Gyulafehérvárra, segíti ott a káptalanbeli urakat, délig a
breviarium recitálásában, ebédkor pedig a jó rózsamáli <span class=
"pagenum"><a name="Page_232" id="Page_232">-232-</a></span>
borocska kóstolgatásában, miután eddig ezen nevezetes csemegebornak
úgyis csak hírét hallotta.</p>
<p>Így végződött e nap, mely két szerencsés <i>véletlent</i> hozott
létre s azon igérettel végződött, hogy Dorozsmayné, leányával
együtt, ellátogat Gencsre!</p>
<p>Vajjon hol volt, mit gondolt, mit mívelt e pillanatban Arthur
gróf és elválhatlan barátja, Porczogh báró? <span class=
"pagenum"><a name="Page_233" id="Page_233">-233-</a></span></p>
<div class="chapter">
<h3><img src="images/ch02.png" alt="" title="" />VIII.</h3>
</div>
<p class="summary">(Két hűséges jó barátnak bizalmas levelezését
foglalja magában.)</p>
<p>Porczogh bárónak legunalmasabb napjai köszöntöttek be. Barátai
és az uri házak, a hol forgolódni szokott, elhagyták a fővárosnak
naptól tüzesített kövezetét, és szerteszét hűsölnek a hazában s
azon kívül. Özvegy Bendeffy grófné szokás szerint egyik rokonánál
nyaralt az osztrák határszélen. A kaszinóban a lateiner faj
uralkodik s így a takarékos báró elhagyatva él a Valeria-utcza
egyik épületének negyedik emeletében, a hol kényelmes, de kissé
magas garçon szállást tart.</p>
<p>Arthur gróf, Dorozsmayék elutazása után, a bihari hegyek közé, a
mama birtokához tartozó vadászkastélyba menekült, oly szándékkal,
hogy mihelyt menyasszonyának családja Erdélybe érkezett, ő is
fölkerekedik s meg sem áll, míg fel nem találja valahol.</p>
<p>Úgy látszott, vitézül tudja tűrni a felvállalt remeteséget.
Talált nem nagy messzeségben egy pár úri lakot, a hova néha
elvetődött, de legfőbb mulatsága volt önmagát bámulni a szigorú
gazdálkodásban. A ház, melyet vadászkastélynak neveztek, kényelmes
volt, de nem nagy; a szobákat a kárpitosok kijavították, de nem
annyira, hogy egy gazdag feleséget oda lehetne vinni a mézes hetek
idejére. Valami azt súgta a gróf fülébe, hogy esküvője után az
özvegy Harasztost engedi át az új házaspárnak. Ott aztán inkább úr
lehet az ember, <span class="pagenum"><a name="Page_234" id=
"Page_234">-234-</a></span> míg itt a régi bútorok éjjelenkint úgy
pattogtak, hogy kisértetek kóválygásától félhetett az igaz hívő
ember.</p>
<p>Egy reggel kedvteléssel szívta Porczogh báró a fönséges latakia
dohányt, a midőn legénye belép és levelet tesz asztalára.</p>
<p>– Ah, Arthurtól; valahára hallok róla újságot.</p>
<p>Im a levél tartalma.</p>
<div class="blockquot">
<p class="right">«Rétfalva, junius 21; Rév vasuti állomás.</p>
<p class="i2">Kedves pajtás.</p>
<p>Irok neked, hogy csodálkozzál. Ma nyúlok először az első darab
ezereshez a 18,000 forintból, mely Spuller Jeanette kegyéből
kezemben maradt. Természetes, hogy a nagy bankót Váradra kell
küldenem, mert itt ugyan még a százast sem tudják felváltani.</p>
<p>Ne félj, nem telik be rajtam a közmondás, hogyha megkezdik a
szalonnát, rá járnak; mert mikor e pénzhez nyúltam, úgy gondoltam a
dolgot, mint Julius Cæsar, midőn a Rubicon patakját átlépte; de
azért megtette, tehát követem példáját.</p>
<p>Majd elbeszélem egykor, mily jól éltem itt és hihetetlen olcsón,
mert olyan világ ez itt, hogy a 10 forintos bankót is pénznek
nevezik. Lakásom szűk, de kényelmes, kertem elvadult, de hűvös;
kár, hogy nem tudok oláhul, mert még a paraszt menyecskékkel is
szóba állhatnék. Régen nem volt ily jó étvágyam, de van is pompás
ebédem hozzá. Sokáig bámultam vén szakácsném művészetét, míg
egyszer meghallottam, hogy 16 esztendeig főzött egy nagyváradi
kanonoknak; ezzel meg volt fejtve a rejtély.</p>
<p>Képzeld, a mire soha sem vágytam, soha arra érdemet nem
szereztem, megesett rajtam. Roppant népszerű hazafi vagyok! A hány
falusi kaszinó, olvasó-egylet van, tagja vagyok, néhutt már
elnöknek is választottak. Hírem jár, hogy családom számkivetés
gyanánt küldött ide, mert nem akartam Bismarck herczegnek
unokahugát feleségül venni 19 és <span class="pagenum"><a name=
"Page_235" id="Page_235">-235-</a></span> fél millióval! Az egyik
márkot, a másik forintot ért alatta. És mért nem akartam elvenni?
Ez a legregényesebb história, a mi valaha halandó férfival
megtörtént. Mert híven és állhatatosan szerettem és szeretem most
is egy szegény özvegy asszonynak ártatlan leányát! Inkább lemondok
a milliókról, összeveszek családommal, anyám átkát vonom fejemre,
ezerszer meghalok, de hű szerelmem tárgyát el nem hagyom! Az
asszonyok sírnak és áldást mondanak az igazi szerelem martyrjára.
Ezt éri meg az ember, ha két hónapra falura költözik. Ilyen
regényhős lett belőlem, ha el is pusztultam, de gróf maradtam. A
vidéki leányok Kotzebue érzékeny színműveit tanulmányozzák, hogy
azokban az enyémhez hasonló jellemeket találhassanak.</p>
<p>De mindez csak arra való, hogy tudd meg, hol vagyok, hol élek?
hova küldd leveledet, ha baj mutatkozik.</p>
<p>A baj alatt pedig csak Spuller Jeannette rögtöni megjelenését
értem, mert ily eset felforgatná minden számításomat és a gazdag
menyasszony helyett egy jól megtöltött pisztolyt adna kezembe.</p>
<p>Majdnem kivánnám, hogy Spuller Jeannette mentől hamarabb
bekopogtasson, mert ma még 17 darab ezerest találna nálam, a
tizennyolczadikat Posztóczky uram valahogy kiszorítaná az urodalmi
pénztárból s így úri becsülettel mehetnék a más világra. Maradván
síromig hű barátod</p>
<p class="right"><i>Bendeffy Arthur</i>».</p>
</div>
<p>Mint látjuk, gonosz sejtelmek hatása alatt írhatta ő méltósága
ezen víggal elegyes szomorú levelet, mert azalatt, hogy irata
megfutotta a hosszú, de gyors utat Rév vasúti állomástól
Budapestig, Porczogh bárónak is fontos közölni valója akadt.</p>
<p>Arthur gróf e napon saját czíme alatt egy előbbi napról kelt
kolozsvári lapot kapott a póstán.</p>
<p>Boszúsan veté félre a küldeményt, bölcsen hivén, <span class=
"pagenum"><a name="Page_236" id="Page_236">-236-</a></span> hogy az
nem lehet egyéb, mint a kiadóhivatalnak leplezett előfizetési
felhívása.</p>
<p>Azonban szemébe tűnik, hogy a napi hírek rovatában nehány sor
kék rajzónnal igen vastagon alá van húzva. Figyelmessé lesz és
olvassa a közleményt, melyben Dorozsmayné és leányának másnapra
várt megérkezése a közönség tudtára adatik.</p>
<p>Ez már változtatott a dolgok állapotján. Ki küldte ezt neki? Jó
akarója, ellensége vagy irigye? Még egyszer rá pillant a lap
czímszalagjára, melyen a Bendeffy Arthur név csak tollal volt
felírva s megütközéssel látja, hogy e lap nem egyenesen
Kolozsvárról, hanem közvetve csak Rév állomásról küldetett. Még nem
is az ismert hirlapi, hanem közönséges levélre való póstajegy van
rajta.</p>
<p>– Ah értem. Rév állomáson a pénztárnok vagy állomásfőnök, a ki a
lapot járatja, kedveskedni akart nekem. Hiszen ez az egy mégis
tudhatja, hogy jegyben járok Dorozsmay Esztikével, tehát
figyelemből irántam, megküldte valaki nekem azon lapot, mely engem
oly közelről érdekelt.</p>
<p>Ebéd előtt levén az idő, szokása szerint megnyergelteté
paripáját s miután czélja pusztán csak lovaglás volt, egyik irány
annyit ért, mint a másik.</p>
<p>Tehát akár véletlenből, akár szándékból a félórányi távolságra
fekvő Rév felé ügetett.</p>
<p>Megérkezve az egyszerű falusi állomásra, leszállt lováról és
végig sétált az indóház járdáján s a midőn az állomásfőnök
lakásához ér, látja, hogy a ház tornáczán nádkarszékben egy igen
csinos, de feltünőleg fiatal úri nő ül, mellette pedig a falóczán
dajka, még pólyában fekvő csecsemővel.</p>
<p>Arthur gróf, falusi szokás szerint az ismeretlen nőt is
üdvözölte, úgy átmenőben, a nélkül, hogy megállna. A nő azonban
igen barátságosan viszonozta e figyelmet s mintha várta volna, hogy
a gróf megáll egy szóra.</p>
<p>– Ki lehet ez? – gondolkodék, a midőn már tova haladott. –
Mintha valami régi emlék merülne fel <span class="pagenum"><a name=
"Page_237" id="Page_237">-237-</a></span> elmémben? De minő fajú
emlék a százféle közül? Végre is annyi bizonyos, hogy ezt az arczot
már láttam valahol.</p>
<p>Ezzel ismét lovára ült s miután a pályaudvarban senki mással nem
találkozott, csendesen léptetett a vasút töltése mellett a
legközelebbi pályaőr házikójáig. Itt megkérdé, ki azon úri nő, a
kit az állomásfőnök lakása előtt látott.</p>
<p>– Méltóságos uram, – felelt katonás bókkal az egyszeri
bakakáplár, mert ő és mindenki a vidéken ismerte már a grófot, – az
a szép asszony a főmérnök úr felesége.</p>
<p>– Lakik itt főmérnök?</p>
<p>– Oh nem; még almérnök sem. Hanem ezt Pestről küldték ide, hogy
vizsgálja meg a pályát, különösen pedig az alagutakat innen
Kolozsvárig.</p>
<p>– Nem tudja a nevét?</p>
<p>– De igen is, kérem alásan; hivatalosan parancsolták, hogy a
főmérnök úrnak mindenben szolgálatára legyünk. Ő nagysága
osztálytanácsos Dorozsmay Róbert úr.</p>
<p>A gróf ajkába harapott, de azért megajándékozta a pályaőrt s
vágtatva ért haza habzó paripájával.</p>
<p>– Dorozsmay Róbert, a kit én régente Harasztoson láttam, a ki
engem meg is akart sérteni, ha nem állnék fölötte olyan magasan, a
hova ily nyomorult kéz fel sem ér. Most jut eszembe, hoztak akkor
oda Pestről egy apró kis leánykát, ha jól emlékszem, Berenczy
Rózának hívták s azt mondták róla, hogy két év mulva a mérnökhöz
adják feleségül. Két év mulva! sok idő ez a szerelmeseknek, de a
fiatal párocska bátran várhatott… míg én…</p>
<p>Ekkor íróasztalára tekint s megpillant ott egy heverő
levelet.</p>
<p>– Ah, Porczogh bárótól. Halljuk, mi ujság Pesten távollétünkben.
<span class="pagenum"><a name="Page_238" id=
"Page_238">-238-</a></span></p>
<div class="blockquot">
<p class="right">«Budapest, jun. 21.</p>
<p class="i2">Arthur, nagy dolgok készülnek.</p>
<p>Épen most azelőtt néhány perczczel, délután négy órakor belépett
legényem és mondja, hogy egy úri nő kiván velem beszélni s
bevezette a szalonba.</p>
<p>Nem oly órája volt ez a napnak, hogy női látogatást várhattam
volna, de azért hirtelenében igazítok valamit öltözékemen s
átmegyek az elfogadó szobába, a hol egy meglehetősen előkelő hölgy
állott, könnyedén a karszék hátára támaszkodott és úgy várt rám, a
nélkül, hogy mint a «többi» szokta, leülne.</p>
<p>Rá nézek, nem ismerem. Soha életemben még a színét sem láttam.
Közelebb lépek, meghajlok s ekkor leírhatlan boszúságomra
megpillantom, hogy e nő sem szép, sem fiatal. Nem mondom, hogy rút,
vagy vén asszony, hanem valami ilyen közép faj a kettő között.</p>
<p>Képzelheted haragomat ezen impertinentia fölött, hogy ily
qualitású hölgy engem még meglátogatni vakmerősködik! Mióta özvegy
Porczogh báró vagyok, ily sértés nem esett rajtam.</p>
<p>Meglehetős nyers és visszautasító hangon mondom neki:</p>
<p>– Asszonyom, ön bizonyosan a ház számát, az emeletet, vagy
legalább a lakást tévesztette el, mert…</p>
<p>Németül felelt, – bocsánatot kérve, hogy mindeddig nem volt
alkalma a szép magyar nyelvet megtanulnia.</p>
<p>Mért szép neki a magyar nyelv? s mért akarja tán még ezután
megtanulni? Ismételtem előtte németül, a mit elébb mondtam, de
magam sem tudom miért, sokkal udvariasabb hangnyomattal.</p>
<p>– Báró úr – felelé – jó helyütt járok. Én Porczogh bárót keresem
s oly kéréssel jövök, melynek teljesítése nehány másodpercznél több
időt nem igényel.</p>
<p>Ezen meghatározott igen rövid idő kibékített és <span class=
"pagenum"><a name="Page_239" id="Page_239">-239-</a></span>
megnyugtatott, mert valóban azt hittem, olyan nővel állok szemközt,
kinek legalább tíz év előtt valami ostobaságot igértem s most jő
becsületbeli váltómat incassálni.</p>
<p>– Miben lehetek szolgálatára?</p>
<p>– Báró úr valószinűleg még soha nevemet sem hallotta, de én
önnek hű barátjáról, Bendeffy Arthur grófról kivánnék bizonyos
ügyben szólani, tehát arra kérem, mondja meg, hol találkozhatom
vele? mert a gróf édes anyjának lakásán minden zárva van és az ifjú
gróf hollétét a házban lakók nem tudják.</p>
<p>Természetes, hogy tartózkodásod helye nem titok. És ha
kellemetlenség fordul elé, mindig legokosabb politika szembe nézni
vele. Csak így lehető a kiegyenlítés, míg a megfutamodás fegyvert
ad az ellenség kezébe. Mindazáltal megkérdém:</p>
<p>– Szabad madame nevét tudnom?</p>
<p>– Oh az én nevem nem határoz; engem Spuller Jeannette-nek
hínak.</p>
<p>Azt hittem, e név hallására rám szakad a ház teteje; nem, az ég
boltozata. Vége minden ábrándnak, képzelgésnek, önhitegetésnek;
átkozott pessimismusom ismét igazat mondott. Spuller Jeannette él,
testből, vérből, húsból és csontból való emberi creatura, s jő,
hogy téged irgalmatlanul felfaljon…</p>
<p>Erre megmondtam lakásodat, az utolsó postát, mely vasuti
állomás, hova, ha tetszik, levelét küldheti. De ha már itt volt,
fel kellett használnom az alkalmat, hogy kikérdezzem, minő szándéka
van, s tudjad előre, mihez tartsd magadat.</p>
<p>– Madame, – mondám, – azon ügy, mely önt Arthur gróf barátommal
viszonyba hozza, tökéletesen ismeretes előttem. Ön bizonyosan csak
jelenteni jött, hová küldjék ezután a lejárt félévi kamatot? Ön
megvásárolta a Kaula és társa követelését s mint jogutód élvezni
akarja tőkéjének gyümölcsét.</p>
<p>Spuller Jeannette igen egykedvűleg rázta fejét, <span class=
"pagenum"><a name="Page_240" id="Page_240">-240-</a></span> mint a
ki mondani akarja, ennél legkisebb gondom is nagyobb, s felelé:</p>
<p>– A dolog pénzügyi oldala épen nem sürgetős, mondhatnám
másodrendű kérdés, mely ezúttal még napirenden sincs, sőt ha
óhajtásom teljesül, többé szó sem lesz róla.</p>
<p>(Nem homályosodik el szemed? Nem dugul be füled dobja? Nem
törlöd meg szemüvegedet? Nem nézesz mikroskopium után, hogy jobban
lásd betűimet, mert a mit leírtam, csak őrültnek tollából
eredhetett.)</p>
<p>– Hogyan? – kérdém, mint mikor a nagy úr sértve érzi magát, de
még sem haragudhatik. – Nem sürgetős? A kamat, a mi lejárt?
Valóban, madame, önnek semmi szüksége egyenesen Arthur grófot
levéllel megkeresni, mert ezen ügy már elintézve, végkép rendbe van
hozva. Tessék csak ő méltóságának jószágigazgatójához fordulni, s
ha nem tudná Posztóczky úrnak czímét, szerencsém lesz vele
szolgálni.</p>
<p>– Köszönöm, – felelé, – nekem sokkal közvetlenebb elintézendő
ügyem van Arthur gróffal, mely a leggyöngédebb viszonyokra
vonatkozik. Nagyon le vagyok kötelezve báró úrnak szívessége
folytán s most újra köszönetet mondván, engedje meg, hogy ajánljam
magamat.</p>
<p>– Igen örültem, hogy szerencsém volt. Egyet azonban meg kell
jegyeznem. Bizonyos ugyan, hogy Arthur gróf barátom tegnap hajnalig
még Rétfalun volt, de csak egy távirati tudósítást várt, hogy
azonnal Erdélybe induljon.</p>
<p>– Tudom. Dorozsmaynét és leányát épen ma várták Kolozsvárra, s
ma reggel hét órakor bizonyosan meg is érkezett oda.</p>
<p>– Ezt is tudja, madame?</p>
<p>– Oh én mindenben au courant vagyok. Van szerencsém magamat
ajánlani.</p>
<p>Ezzel elment. Én a lépcsőkig kísértem, de többet nem szólott.
<span class="pagenum"><a name="Page_241" id=
"Page_241">-241-</a></span></p>
<p>Most pedig kérdelek, mit mondasz e látogatásra? Van-e ebben
logika, van-e természetes emberi észjárás?</p>
<p>Kérded, ki ezen Spuller Jeannette? Nem kétlem, valami külföldi
borzasztó millionaire. Özvegy, vagy vén lány, azt nem tudom, de a
kinek 36,000 forint évi kamat felszedése vagy otthagyása csak
annyi, mint nálunk egy pár piszkos 100 forintossal több vagy
kevesebb pénztárczánkban.</p>
<p>Értettél-e mindent? Ha nem, akkor kezd elölről az olvasást, mert
én mindent híven megírtam, úgy, hogy kétértelmüségnek még helye sem
lehessen.</p>
<p>Még egyszer: Ő sajnálja, hogy «eddig» nem volt alkalma magyarul
megtanulni. Mi az: még eddig? Nem annyi, mint hogy ezután
szándékozik megtenni?</p>
<p>Mit jelent, hogy a lejárt kamatfizetés nem sürgetős, napirenden
sincs, s ha ohajtása teljesül, soha szó sem lehet róla?</p>
<p>Parbleu! az én Porczogh bárói finum orrom itt igen ismeretes
szagot érez. Eltaláltad, mit gondolok?</p>
<p>Soha, soha! Mert te nem láttad a sápító madamenak olvadozó
szemhunyorgatásait. Te nem voltál a jury tagja, a ki a terhelő vagy
fölmentő tanu arczának vonaglásait vizsgálta. Te csak e hideg
betűkből, e száraz értesítésből tudhatsz itélni. De én mindent
láttam, hallottam, bámultam és megvizsgáltam. Előttem állott a
külső; éles szemem behatolt a lélek titkába és ezen szörnyű
rejtélynek egyetlenegy megoldását találhattam.</p>
<p>S mi az? kérded. Ne legyen bennem többé ezen órától fogva egy
porczikája sem a Porczogh báróknak, ha el nem lestem, honnan fú a
szél? Spuller Jeannette tudja, hogy tökéletesen tönkre jutottál:
erre, mint varju a dögre, elészáll, bemarkol undok nagy terjedelmű
pénzszekrényébe s kidob onnan 600,000 forintot s a mi még ezenfelül
kellett hozzá, csak azért… még sem találtad el? mert <i>grófné akar
lenni!</i> <span class="pagenum"><a name="Page_242" id=
"Page_242">-242-</a></span></p>
<p>Értettél? grófné akar lenni. Tehát grófot keres, még pedig nem
olyat, minőt 600 forint évi járulékért csomószámra talál otthon,
hanem igazi, valódi, régi származású grófot, telivér mágnást,
széles rokonságot és fényes nevet. Lásd, mégis van értéke a czímnek
és rangnak. Mily könnyen megadják érte a 600,000 forintot s mégsem
hiszem, hogy megejtsd a vásárt.</p>
<p>De legalább az alkut mindenesetre megkísértsd. Menekedni ne
próbálj, mert Spuller Jeannette felhajhász téged, még ha az éjszaki
sarkpont sivatagába is futamodol, mert feltette magában, hogy
Bendeffy grófné lesz, vagy belehaltok mindketten.</p>
<p>Ebből nem következik, mintha beléd bolondult volna. Neki
mindegy, zöld vagy kék a színed; nem bánja 28, vagy megfordítva 82
éves vagy. Azzal sem gondol, ha az esküvő után a férj a keleti, a
feleség a nyugati vasútra lép és soha többé egymást nem látjátok.
Nagyon örömest fölment téged a férj összes gyöngéd kötelességeiől,
megadja szabadságodat és annyi pénzt, a mennyit kicsikarhatsz
tőle.</p>
<p>Que faire? Ha a bankból félmilliót kilopsz, a nyomodban induló
rendőrt kijátszhatod… de Spuller Jeannette-t soha. Inkább várd be
megjelenését, tartsd oda hátadat, hadd üssön rajta vagy kettőt, s
hallgasd meg, mit ajánl? ezt írja neked, vén praktikus barátod</p>
<p class="right"><i>báró Porczogh Viktor</i>.»</p>
</div>
<p>Mikor Arthur gróf e levelet végig olvasta, harsogva kaczagott
fel:</p>
<p>– Az ördög engem vigyen el, ha ez a hóbortos Porczogh nem azt
tanácsolja nekem, hogy vegyem el Spuller Jeannette-t 600,000 forint
díjért.</p>
<p>Elrejté a levelet tárczájába s egy ideig gondolkodva járt le s
fel a szobában.</p>
<p>– És miért ne? Ha egyéb sem kell neki, mint a grófnéság. Van még
néhány Bendeffy az országban s nem tőlem várják, hogy föntartsam a
család dicsőségét. <span class="pagenum"><a name="Page_243" id=
"Page_243">-243-</a></span> A 600,000 forint honorárium azonban
átkozottul kevés. Ha annyit ad, hogy összes adósságomat
kifizethetem s birtokom minden tehertől megszabadul, akkor… majd
jobban meggondolom a dolgot.</p>
<p>Egyelőre elhatározta, hogy Dorozsmayéknál utolsó kisérletet tesz
s megparancsolá, hogy másnap hajnalban kocsi álljon készen, mert
reggel 6 óra előtt már Rév állomáson akar várakozni a Pest felől
jövő gyorsvonatra. <span class="pagenum"><a name="Page_244" id=
"Page_244">-244-</a></span></p>
<div class="chapter">
<h3><img src="images/ch04.png" alt="" title="" />IX.</h3>
</div>
<p class="summary">(A midőn az ember ismeretlennel utazik, vagy
legalább csak az egyik ismeri a másikat.)</p>
<p>A kijelölt időben pontosan megérkezett a gyorsvonat, mely itt
csak egy perczet időz, de ez elég volt arra, hogy Arthur gróf
felugorjék egy első osztályú kocsira, míg legénye két utazó
börönddel hátrább keresett ülést.</p>
<p>A vonat megindult s a gróf csak most látta, hogy nem egyedül
van, mert a túlsó sarokban jól öltözött, de nem szép, nem is fiatal
nő ül és nézegeti a vidéket.</p>
<p>– Elhibáztam, – gondolá Arthur gróf, – nem néztem meg, hogy e
coupé nem dohányzók számára való s most böjtölhetek a legközelebbi
állomásig, míg más okosabb helyet találhatok.</p>
<p>Ekkor azonban megpillantja a kocsi ajtajára szegezett
érczszelenczét, mely a szivar hamujának leverésére van odakészítve
s félig kérdő szemet vet az idegen nőre.</p>
<p>Ez mindjárt elérti, mi baja utitársának, és szól hozzá német
nyelven.</p>
<p>– Ön szivarozni akar, uram? Kérem, tessék. Épen nem félek a
dohányfüsttől s rendesen ilyen helyen szoktam helyet foglalni.</p>
<p>– Valóban, madame, komolyan megengedné?</p>
<p>– Sőt kérem.</p>
<p>Ez már oly világos engedély volt, hogy parancsnak is beillett s
Arthur gróf lenyaktilózott egy havannait és ismételt bocsánatkérés
mellett rágyujtott. <span class="pagenum"><a name="Page_245" id=
"Page_245">-245-</a></span></p>
<p>Miután pedig már szóltak egymáshoz s köztük az idegenség jege
megtört, Arthur gróf a középső ülésben foglalt helyet és társalogni
kezdett.</p>
<p>Az idegen nő készséggel, sőt előzékenységgel fogadá a
felajánlott időtöltést s csakhamar túl voltak a köznapiságokon,
hogy szép idő van, kellemes nyugati szél lengedez s már kiderült,
hogy az ismeretlen nő igen közlékeny és beszédes természettel birt
s bármely tárgy került elé, mindenre helyes, értelmes, sőt
műveltséget eláruló választ tudott adni.</p>
<p>Mindinkább közeledvén, Arthur gróf már a szemközti ülésbe
telepedett, azt mondta, tisztán mulatságból utazik, míg a nő
bizonyos családi ügyek elintézését emlegette.</p>
<p>Fél óra mulva tudva volt, hogy a nő messzeútról jő, Budapesten
csak egy napot töltött s most Erdély több városában lesz dolga.</p>
<p>Lassankint nevek kezdtek előfordulni. Az idegen nő ismerte a
bécsi szinházak összes művészeit, azután jöttek a bárónék, a
grófnék, végre a herczegnék. E nő mindenkit ismert, de egy szavával
sem igyekezett olyasmit állítani, mintha az említett úrnők
személyes barátságával dicsekedhetnék.</p>
<p>– Madame, – szólt egyszer Arthur gróf, – bámulom önnek kiterjedt
ismeretségi körét, de egyet még sem látott soha.</p>
<p>– S az volna?</p>
<p>– Burghammer herczegnő.</p>
<p>– Oh, a herczegnőt tán még többször látom, mint a többit. Nemde
szép, szőke, kellemes gömbölyű alak? Atyja Hohenmark herczeg
táborszernagy volt, anyja magyarországi középbirtokos, született
Bogfalvy.</p>
<p>Ez már sok volt. Ezen pontos részletesség bőven bizonyította,
hogy a többi életadat s nehány érdekes adoma is, melyet most
hallhatott, csak a legjobban értesült körökből származhatott.</p>
<p>– Asszonyom, – kérdé erre Arthur gróf, – ön tán Burghammer
herczegnőnek leánykorát is ismeri? <span class="pagenum"><a name=
"Page_246" id="Page_246">-246-</a></span></p>
<p>– Csak azt tudom róla, a mit az egész Bécs. Louise herczegnő
ismeretséget kötött egy Bendeffy Arthur nevü magyar gróffal. Úgy
látszott, szerették egymást. A grófról nem szólhatok, de a
herczegkisasszony lelke mélyéből és szíve teljéből engedé át magát
érzelmeinek. Mind e mellett e házasság állítólag vagyoni tekintetek
miatt, lehetlenségnek mutatkozott, Louise herczegnő tehát az öreg
Burghammer herczegnek nyujtá jobbját. Ő herczegsége az osztrák
delegátióval Pesten időzött s Hohenmark kisasszonyt az udvari
ünnepélyek alkalmával látta először. Mondják, hogy a herczegnő mai
napig sem feledkezett el első szerelméről.</p>
<p>Arthur gróf nem tudta, hova legyen bámulatában s aztán
kérdé:</p>
<p>– Utoljára ön még Bendeffy Arthur grófot is ismeri?</p>
<p>– Láttam nehányszor, Bécsben, és másutt is.</p>
<p>– Ah, Bécsben és másutt is, és minő alkalommal?</p>
<p>– Ott, a hol ő engem véletlenűl nem látott, vagy nem figyelt
rám.</p>
<p>– A hol ő önt nem látta! ez nevezetes. A hol ő önre nem figyelt!
Ez eredeti. Ráismerne ma is?</p>
<p>– Akárhol, ha találnám.</p>
<p>Most már Arthur gróf zavara a legmagasabb fokra hágott. Szemébe
nézett az idegen nőnek, de ez teljes nyugodtsággal állotta ki a
kémlő pillantásokat. Ismerte őt e nő? vagy legalább ezen egy
esetben csak kérkedni akart mindentudóságával? Végre is Arthur gróf
legjobb politikának tartotta, ha incognitójáról legalább nyiltan le
nem mond, mert ily helyzetében sokkal szabadabban folytathatja
érdekes beszélgetését.</p>
<p>E pillanatban fütyölt a mozdony s a vonat Csucsa állomásra
érkezett.</p>
<p>Itt zaj keletkezék, a konductorok végig futkostak a
kocsisorokon, mindenütt kiáltva: «távirati sürgöny! távirat: Werner
Karolinának!»</p>
<p>– Ah, – szólt az idegen nő, – mint ha az én nevemet hallanám.
<span class="pagenum"><a name="Page_247" id=
"Page_247">-247-</a></span></p>
<p>– Azt kiáltják, – felelé a gróf, – hogy távirati sürgöny várja
itt Werner Karolinát.</p>
<p>– Én vagyok.</p>
<p>Ezzel kihajlott az ablakon, intett azon egyénnek, a ki a
sürgönyt magasra emelve mutogatá, s aztán rajzónnal a vevényt
aláírván, ajándékot adott a hivatalszolgának, a sürgöny pecsétét
pedig feltöré.</p>
<p>Arthur gróf felkelt, hogy egy üléssel távolabb essék, nehogy
szerénytelenűl közel legyen az olvasóhoz.</p>
<p>– Oh kérem önt, – szólt az ismeretlen utitársnő, a kinek azonban
már nevét hallottuk, – maradjon uram, vagy legalább ezen okból ne
hagyja el helyét. Nincs ebben semmi titok. Bátyám, a ki
egyszersmind ügyvédem, ír. Csupa hivatalos szárazság, akár
felolvasom.</p>
<p>Arthur gróf elhárító jelt adott kezével, de társnője nem gondolt
azzal, hanem hangosan olvasá:</p>
<div class="blockquot">
<p class="right">«Bécs, jun. 23. regg. 4 óra.</p>
<p>A pör állása nem változott, de végéhez közeleg. A végeldöntés
előtt az alperessel nem kell alkuba bocsátkozni.</p>
<p class="right"><i>Werner Károly</i>.»</p>
</div>
<p>Olvasás után a papirt ketté szakította s a már rohanásnak indult
kocsinak ablakán kivetette.</p>
<p>Nehány perczig szótlanúl ültek szemközt egymással. A gróf a
Werner néven mélázkodott el, mely polgáriasan hangzik, de van
köztük még báró is, akármennyi. Mert hogy e nő a legjobb körök
modorát és sajátszerű szójárásait ismerte, arról bőven
meggyőződhetett.</p>
<p>Ezalatt az utitársnő keresgélt valamit kezén tartott könnyű
bőrtáskájában. Arthur gróf elpirult, mert akarata ellen
bepillantott a táska belsejébe s látta, hogy ott igen vaskos csomó
50 forintos bankó hencsereg. Régente azt mondták, a madarat
tolláról, az embert szaváról ismerik meg. Mai napon nincs biztosabb
ajánlólevél, mint a kinek csomóstul áll a pénz rendelkezésére.</p>
<p>– Uram, – szólt a nő, – ön nekem szorultságomban nagy
szívességet tehetne.</p>
<div class="figcenter" style="width: 385px;"><a href=
"images/i014hq.jpg"><img src="images/i014.jpg" alt=
"– Azt kiáltják, – felelé a gróf." title=
"– Azt kiáltják, – felelé a gróf." /></a>
<p class="caption">– Azt kiáltják, – felelé a gróf.</p>
</div>
<p><span class="pagenum"><a name="Page_248" id=
"Page_248">-248-</a></span></p>
<p>– Egészen szolgálatára állok.</p>
<p>– Nagyot hibáztam, hogy a távirati sürgönyt kidobtam az ablakon,
mert a papir hátára ráirhattam volna a választ.</p>
<p>– Asszonyom, ha Kolozsvárra érünk, talál ott papirt és
mindent.</p>
<p>– Igen, de én Bánffy-Hunyadról kivánnék visszatáviratozni. Nincs
önnek tárczájában egy darabka nélkülözhető papirka?</p>
<p>– Mindjárt megnézem.</p>
<p>Ezzel megnyitá tárczáját, melynek egyik oldalán a 17 darab ezres
bankjegy, a másik oldalán kisebb bankjegyek, szivarok, s végre a
tegnap vett levélnek lapjai fehérlettek ki.</p>
<p>Késedelem nélkül leszakított a levélből oly darabkát, melynek
háta tisztán maradt s odanyujtá utitársnőjének.</p>
<p>– Köszönöm, nagyon lekötelez ön. De már ha ennyi jósággal van
irántam, még megtetézhetné szivességét. Az asszonyok kézírása
sokszor olvashatlan, nem volna oly kegyes, leírni, a mit
diktálok?</p>
<p>– Ezer örömmel; semmi sem könnyebb ennél.</p>
<p>– Tehát diktálom, a czím: «Werner Károly ügyvédnek. Bécs.
Bankgasse 9.»</p>
<p>– Megvan.</p>
<p>– Most a sürgöny tartalma: «Bánffy-Hunyad jun. 23 reggel 6
óra.»</p>
<p>– Még nincs ennyi.</p>
<p>– Lesz, ha az állomásra érünk.</p>
<p>– Helyes, igaza van; kérem tovább.</p>
<p>– «Az alperest már megtaláltam, és többé el nem bocsátom szemem
elől.</p>
<p class="right">W. K.»</p>
<p>A nő a legudvariasabb modorban köszöné meg utitársának
szivességét, átvette a beírt papirlapot, de midőn azt kezében
forgatná, megpillantja a másik oldalt elfoglaló írást és
felkiált.</p>
<p>– Ah, ez Porczogh báró irása.</p>
<p>– Hogyan? – felelt Arthur gróf, a ki e mindentudóságot
<span class="pagenum"><a name="Page_249" id=
"Page_249">-249-</a></span> természetellenesnek kezdte tartani, –
ön ismeri Porczogh báró kézvonásait?</p>
<p>– Azaz: a kézirást nem. Legalább én még a bárónak magyar levelét
sohasem láttam. Annál inkább ismerem a levélpapirt, melyet
használni szokott, mert minden lapra a P. V. monogramm be van
nyomva.</p>
<p>– Ah ez nevezetes! Ön Porczogh bárónak levélpapirját ismeri!
Nekem a báró jó barátom, de sohasem dicsekedett vele, hogy
szerencséje van Werner Karolinát ismernie.</p>
<p>– Oh nem is hozzám intézte leveleit. Én csak a második kézből
jutottam hozzá. Most azonban kérnem kell önt, nézze meg jól,
nincs-e ezen papirnak a hátán oly valami, a mi nem való más
embernek, mert a papir ott marad a távirda hivatalban, s kiváncsi
szemek elé kerülhet.</p>
<p>Arthur gróf valóban megijedve vette kezébe Porczogh báró
levelének darabkáját, mely azonban úgy volt ketté szakítva, hogy a
soroknak csak a fele maradt meg, s miután épen e helyen sem név,
sem más érthető mondat elő nem fordult, meggyőződhetett, hogy e
papir minden kár vagy kellemetlenség nélkül vetődhetik
akárhova.</p>
<p>Megérkezvén az állomásra, az idegen nő magához intett valakit a
pálya szolgai személyzetéből s miután kérdezte, ért-e németül, s az
igenlőleg felelt, mondá neki:</p>
<p>– Legyen ön oly szives, vigye el ezt a sürgönyt, de rögtön, a
távirdai hivatalba. Itt van 10 forint; fizesse ki ebből az 50
krajczárra szabott díjt, a többit pedig fáradsága jutalmául költse
el egészséggel.</p>
<p>A jó ember csak eltátotta a száját a herczegi borravalóra s mély
meghajlással kifejezvén háláját, a parancs végrehajtását megigérte.
Ezalatt a vonat ismét mozgásba jött, aztán hovatovább gyorsabban
rohant, míg végre a kirendelt időben a kolozsvári indóházba
berobogott.</p>
<p>– Asszonyom, elértem utazási czélomat. Igen örültem
szerencsémnek, s ha ön is Kolozsvárra szándékozott, <span class=
"pagenum"><a name="Page_250" id="Page_250">-250-</a></span> itt áll
legényem, a ki segíteni fog a podgyászt a kocsira szállítani.</p>
<p>– Köszönöm uram; nem egyedül utazom.</p>
<p>És valóban ekkor már ott állott egy jó kihízott inas, de nem
bérruhában. Ha bajuszt, szakált visel, beillik még szolgabirónak
is. Ez teljes készséggel jött úrnője szolgálatára s a kik Rév
állomástól kezdve oly érdekeltséggel elcsevegték az időt, végső
búcsút mondtak egymásnak.</p>
<p>A gyorsvonat Kolozsvárott csak 10 perczig időz s Arthur gróf
leszállván a waggonról, szétnézett, hol látná meg az ezen perczben
kötelességszerűleg jelen lenni tartozó állomásfőnököt?</p>
<p>E helyett sokkal biztosabb forrásra talált, a honnan hírt
hallhatott. Egyik ismerőse, valamelyik erdélyi gróf ácsorgott itt a
pályaszín járdáján. Hihetőleg várt valakire, a ki el nem jött.</p>
<p>Arthur gróf hangos szóval üdvözlé barátját s mindjárt
Dorozsmayék felől kérdezősködött.</p>
<p>– Barátom, elkéstél. Dorozsmayné és leánya, tündérszép
menyasszonyod, nagyon féltek a déli nap hevétől s még az éjjeli
személyvonattal Marosvásárhely felé indultak.</p>
<p>– Bizonyosan tudod?</p>
<p>– Senki sem tudhatja biztosabban, mint én. Oly szerencsés
voltam, hogy fogatomat egész ittmulatási idejökre rendelkezésükre
bocsátottam, s az özvegy e figyelmemet kegyesen fogadta. Az éjjel
elutaztak, s magam hajtottam lovaimat a vendéglőtől az
indóházig.</p>
<p>– Ha így van, semmi keresetem Kolozsvárott, megyek tovább
rögtön.</p>
<p>– Áldjon Isten.</p>
<p>Arthur gróf maga ment a pénztár elé, mert legényének a podgyászt
kellett visszaczepelni. Egy első s egy második osztályra szóló jegy
hamar volt váltva s a gróf, legényével együtt, reggelizés nélkül
foglalt ujra helyet, s csakhamar azután mozgásba jött a vonat s
nyílsebességgel hatoltak Erdély kies völgyei közé. <span class=
"pagenum"><a name="Page_251" id="Page_251">-251-</a></span></p>
<p>Jól elmult már a dél, a midőn Arthur gróf a csendes vidéki
városkába, Marosvásárhelyre érkezett. Itt az indóházban
megebédeltek; a legény ugyan jóizűen, de a gróf ma is emlegeti a
marosvásárhelyi beefsteaket.</p>
<p>Van már a hazában annyi élelmessége a lakóknak, hogy a hol vasút
van, különösen pedig ha ez nem megy tovább, hanem mint zsákutczába
irgalmatlanúl leteszi az utazókat, mindenféle rendű és rangú kocsik
állnak készen a továbbmenni szándékozók rendelkezésére. Arthur gróf
még ebéd előtt kiszemelt egy könnyű csézát, mely elé három tüzes
csikó volt fogva s a tulajdonossal nehány szóval megalkudott.
Természetesen négyszeres árat fizetett, mert a székely fuvaros nem
azt nézi, meddig megy? hanem, kit visz? Arthur grófnak arczán pedig
eltörölhetlen vonásokkal volt a született nagy úr jellege
kifejezve.</p>
<p>Megindultak.</p>
<p>A tulajdonos maga hajtotta a lovakat s a gróf néha-néha
kérdezett tőle valamit.</p>
<p>– Messze van az a Borszék?</p>
<p>– Nincs annyira uram, mint Moszkva, vagy Peking, de ha bajunk
nem lesz és a napot a holdvilágos éj felével kitoldjuk, oda érünk
tán holnap este 5 órára.</p>
<p>– Átkozott expeditio, – mormogá a gróf s gondolatában hozzá
tevé, hogy mindez még hiába is történhetik.</p>
<p>A csikók ellen semmi kifogás sem lehetett; két postaállomást
haladtak egy végtiben s meglehetősen ügetve. Azután ha egy órát
pihentek s jól megabrakoltak, ujra friss erőben voltak.</p>
<p>Annál több szemrehányás érhette a kocsit, melynek hátulsó ülése
ugyan rugókon lógálózott, de a köves és döczögős úton szétrázta
utazónknak még az agyvelejét is.</p>
<p>Arthur gróf egyik szivart a másik után hamvasztotta el, és épen
ujra akart rágyujtani, a midőn lába alatt erőszakos recsegés
hallatszik s az egyik hátulsó kerék ezer darabra törve hull szét az
országúton. <span class="pagenum"><a name="Page_252" id=
"Page_252">-252-</a></span></p>
<p>A gróf egy kicsit ki is lett dobva a kocsiból, de rögtön talpon
termett, míg legénye, kinek semmi baja sem esett, jajveszéklő
óbégatással tölté be a székely levegőt.</p>
<p>És a kocsis? Ezen fajnak is megvan a maga «bevett szokás»-a,
mely soha el nem marad, és sohasem használ. Tudniillik:
egetrázkódtató módon káromkodott.</p>
<p>Arthur gróf egy ideig uri egykedvűséggel nézte a romlást,
hallgatta a körmönfont káromkodást, végre kérdé:</p>
<p>– Nos, mi lesz most belőlünk?</p>
<p>– Azt csak a haragos ménkű tudja, méltóságos uram. Utoljára nem
tehetek egyebet, mint szőrére ülök a kesej csikónak s belovaglok
Parajdra.</p>
<p>– Soká tart?</p>
<p>– Egy óra oda, egy vissza: hanem, hogy mikor és hol kapok más
kocsit, azt csak szent Péter apostol tudja.</p>
<p>– Szép kilátás, legalább három óráig itt vesztegelni.</p>
<p>A fuvaros, a mint mondta, meg is tette; kijelentette, hogy előre
is csak annyit igért, ha baj nem történik, s aztán felpattanva
egyik lovára, a kigyózó uton eltűnt.</p>
<p>Csak legalább vadászni lehetne itt, gondolá a gróf, s elővevén
kétcsövü remek fegyverét, lövöldözni kezdé a nyugalomra térő
varjukat, nagy boszúságára legényének, a kinek kötelessége volt
ezalatt az ijedős lovakat féken tartani.</p>
<p>Már közel volt az este, a juniusi leghosszabb nap lehanyatlott,
a midőn alig fél óra multával egyszerre hátuk mögött, a merről
maguk is jöttek, csengetyű hangja hallatszik; nemsokára kerék
zöreje is közeledék, míg végre az út fordulójánál egy régen a
divatból kiment hintónak kisértetes formája bukkan elő.</p>
<p>Nem lehetett uri utazó, a ki a borszéki fürdőidényre készült
volna. A hintó födele hátra volt eresztve, s hárman ültek benne. A
kocsis, mellette kövér, bajusztalan patronus, veleszületett
flegmával és engedelmes szolgálati készséggel; végre a hátulsó
ülésben egy nő <span class="pagenum"><a name="Page_253" id=
"Page_253">-253-</a></span> magánosan, élénk kiváncsisággal
nézdelve minden fát, bokrot és fűszálat.</p>
<p>És ki volt?</p>
<p>Ah nagy ég csodája, senki más, mint tisztelt Werner Karolina
úrnő, elkényeztetett bécsi dáma, kit a sors ötlete itt hordoz a
székely vadonban. És megismerve reggeli utitársát, elrémülve
szemlélé a kocsikerék szörnyű katasztrófáját.</p>
<p>Arthur gróf, uri egykedvüséggel, mintha otthon volna, három
szóval elmondá helyzetét s aztán csodálkozva kérdé:</p>
<p>– Hogy találom önt itt megint?</p>
<p>– Nagyon egyszerűen. Kolozsvárott már várt valaki rám az
indóháznál s oly hírt vettem, melynek következtében tovább kellett
indulnom. Mon Dieu! együtt utaztunk a vonaton s nem láttuk
egymást.</p>
<p>– Ez gyakran megtörténik. A vesztes mindenesetre én vagyok; mily
kellemesen elbeszélgethettünk volna a hosszú uton.</p>
<p>– Ön igen udvarias uram, de ha úgy tetszik, szolgálhatok
kárpótlással. Legyen szerencsém; üljön fel kocsimra, elviszem
legalább a legközelebbi állomásig.</p>
<p>– Ez imádandó eszme, madame.</p>
<p>Ezzel felült, legényének pedig megparancsolá, hogy ne mozduljon
helyéből s várja meg a fuvarost.</p>
<p>Mikor ismét ketten ültek, a hölgy megjegyzé:</p>
<p>– Soha sem hittem volna, hogy ily magas hegyek között is annyi
szúnyog teremhessen. Ha meggyujtaná szivarját, a füst elűzné e
mérges teremtményeket.</p>
<p>– Önből az angyalok beszélnek asszonyom. Ez a legelegánsabb
modor engedélyt adni a dohányzásra.</p>
<p>Aztán, mintha félbe sem szakadt volna, folytatták reggeli
társalkodásukat.</p>
<p>– Madame, ön az egész világot ismeri; a mennyi báróné, grófné,
herczegné van, mind látta, mindegyikről tudja, mily szép, mennyi
pénze, mennyi adóssága, s tán mennyi kedvese is van.</p>
<p>– Kérem, ez utóbbi «artikelt» meg sem érintettem. <span class=
"pagenum"><a name="Page_254" id="Page_254">-254-</a></span></p>
<p>– Akkor bocsánatot kérek. De most azt kérdem, ismeretes-e a
bankár- és a börze-bárók osztályában?</p>
<p>– Egy kevéssé.</p>
<p>– Kérdem: ismer-e ezen körökben egy Spuller Jeannette nevü
millionaire hölgyet?</p>
<p>– Spuller Jeannette asszonyt, – felelé az utitársnő minden
meghatottság nélkül, – igen jól ismerem, de most hallom róla
először, hogy milliókkal bírna.</p>
<p>– Akkor más lesz. Az én Spuller Jeannette-om képtelen gazdag,
nem fiatal, nem szép…</p>
<p>– Akkor ne is folytassa személyleírását, mert az én Spuller
Jeannette-om legalább szépnek tartja magát, még akkor is, ha az
egész világ ellene tanúskodik. A férfiaknak tudni kellene, hogy a
szépségről soha még nő le nem mondott; legalább a benső értékről
semmi esetre sem.</p>
<p>– Nagy köszönettel fogadom a kegyes leczkét, mert tán büntetést
is érdemlettem volna. Mindemellett meg vagyok győződve, hogy két
különböző Spuller Jeannette-ról beszéltünk. Az enyémnek pénze
van.</p>
<p>– Pénz hiányában az enyém sem szenved. Van 6000 forintos könyve
a bécsi takarékpénztártól.</p>
<p>– Az enyém fél kézzel vásárol meg egy 600,000 forintos
kötelezvényt, s a mellett oly szórakozott, hogy öt hónap óta azt
sem tudatja adósával, hogy hova küldje a régen lejárt félévi
kamatot?</p>
<p>– Akkor önnek igaza lehet. Két Spuller Jeannette boldogítja az
emberi faj férfiosztályát. Az öné gondatlan könnyelmü, az enyém
kikiáltott madame Harpagon.</p>
<p>– Az enyémről azt beszéli a rossz világ, hogy nagyravágyó, s egy
pár rongyos milliót szívesen kidobna az ablakon, ha grófné
lehetne.</p>
<p>– Nem ismerem, soha hirét nem hallottam. Az enyémnek férje s
nagy diák fia van. Külön él ugyan a házaspár, mert mindenik más
foglalkozást űz, de azért családi érdekek tekintetében szorosan
összetartanak.</p>
<p>Arthur gróf keserűen csalódva érzé magát s gondolatában
<span class="pagenum"><a name="Page_255" id=
"Page_255">-255-</a></span> panaszkodott a sors ellen, hogy ily
mindentudó nő épen azon személyről, a ki őt leginkább érdeklette,
felvilágosítást nem adhatott.</p>
<p>Már közel voltak Parajd nevü állomáshoz, a midőn találkoztak a
visszatérő fuvarossal, a ki gyalog jött az uton, egyik kezével
lovát tartotta féken, a másikkal kocsikereket görgetett előre.</p>
<p>– Nos hát nincs kocsi Parajdon?</p>
<p>– Megköszönöm azt is, hogy ezt a vasalatlan kereket kaphattam,
mert a mi jó ló és kocsi volt Parajdon, ma délben elvitték.</p>
<p>– Elvitték! hova?</p>
<p>– Hát kérem alássan, valami rettenetes gazdag asszonyság, azt
mondták, Dorozsmay herczegnő, utazik erre. Gencsről, a báró
kastélyából három kocsit küldtek elébe, de a Csomboja meg a
Csudálatos hegyről irtóztató felhőszakadás jött s úgy elrontotta az
utakat, hogy ökrökkel kellett a báró kocsiját vontatni. Most aztán
összeszedtek Parajdon minden lovat, minden kocsit, s nyolcz lovat
fogva minden kocsi elé, így mehettek a fényes uraságok Gencsre.</p>
<p>– Hogyan, Gencsre? úgy látom a térképen, hogy Gencs nem fekszik
az országuton.</p>
<p>– Nem; de letértek, most ott vannak s tán vissza sem jőnek, míg
hetedhét országra szóló lakodalmat nem csaptak, a herczegkisasszony
és a fiatal báró között.</p>
<p>Hogy mi rejlik az emberi szív mélyében? azt az Úr, a vesék
vizsgálója tudja, az emberek csak azt látták, hogy mindkét utazónak
egyszerre elment a kedve Borszéktől, s nem bánták, igya a hires
savanyú vizet, a ki akarja.</p>
<p>Szerencsére itt volt a legpompásabb ürügy, a felhőszakadás, mely
Parajdon túl Gyergyó-Szent-Miklósig úgy elmosta az országutat, hogy
csak a darabos kőszikla maradt fenekén.</p>
<p>Legelébb Arthur gróf eredt földtani vitatkozásba, és sejtetni
engedé, hogy lemond utja folytatásáról; oly <span class=
"pagenum"><a name="Page_256" id="Page_256">-256-</a></span>
közbejött esemény, melyre az egész fuvarbér kifizetése mellett a
székely kocsis elismerése méltó hajlamot bizonyított.</p>
<p>Werner Karolina asszonyság sem nézett többé előre. Inkább hátra
s azt erősítette, hogy a minő dolga neki Gyergyó-Szent-Miklóson
vagy Borszéken lett volna, azt elvégezheti akkor is, ha az
országutat ismét kijavítják. Úgy is csak azért szándékozott oda,
mert épen most nem volt más dolga, de a mi halad, az el nem
marad.</p>
<p>Tehát közös megegyezéssel visszafordultak. Arthur gróf csak
addig használta szives utitársnéjának kocsiját, míg saját fogadott
alkalmatosságáig ért. Ez alatt is keveset beszélt, elmult kedve a
kérdezősködéstől, szivarja sem izlett, a szúnyogok csipését pedig
észre sem vette.</p>
<p>Mert a gencsi látogatás meggyőző ékesszólás, a legvilágosabb
revelatio volt előtte. Elhatározta, hogy visszamegy mamája csendes
kastélyába s majd ott határozza meg, mit tegyen jövendőben? Azaz:
mikorra tűzi ki a napot, melyben főbelövi magát. <span class=
"pagenum"><a name="Page_257" id="Page_257">-257-</a></span></p>
<div class="chapter">
<h3><img src="images/ch03.png" alt="" title="" />X.</h3>
</div>
<p class="summary">(Bepillantunk a távirdai hivatal titkaiba.)</p>
<p>Arthur gróf otthon van, a mama vadászkastélyában. Az üde lég, az
izletes ebéd, melyet a nagyváradi kanonok útmutatásai szerint
művészkedő szakácsné főzött, új életszikrát lehelt ő méltósága
becses valójába, s ha gondolkodott is néha a pisztolyról, a
golyóról, mindez elméleti, vagy orvosrendőri szempontból
történt.</p>
<p>Úgy találta, hogy a már fölfedezett számtalan öngyilkolási
módokból egyik sem való született nagy úrnak, ősi családból
származó hatalmas grófnak.</p>
<p>A méreg? ez utálat és otrombaság. Az ember tíz, tizenhat óra
alatt testileg, lelkileg többet szenved, mint a mennyit a sors
egész hátralevő életének idejére rá kimérhetett.</p>
<p>Széngőz? a párisi grisettek találták fel kizárólagos
használatukra. Vízbe fulás? A szakácsné teszi, kihez hűtelen lett
katonája.</p>
<p>Ellenben golyó az agyba, ha jól van czélozva, férfias és rögtöni
halál. De itt marad borzadályul a holttest, mint a rendőri orvosnak
szabad zsákmánya. Jőnek a halottvizsgálók, jő a bonczoló irtóztató
késével és fénylő fürészével. Jőnek az öngyilkosság indokainak
fürkészői s minden hirlap tele van az esemény legrészletesebb
leírásával. Megírják, hogy a főrangú öngyilkos vagyonát
elpazarlotta, előnyös házassági terve füstbe ment, hogy uradalma
pénztárából kivett oly <span class="pagenum"><a name="Page_258" id=
"Page_258">-258-</a></span> összeget, mely adóssága kamatának
fedezésére volt kirendelve. Az orvosi látlelet sem kimél agyat,
tüdőt, májat, benne lesz, mi volt a testben kék, vörös, fekete,
vagy szederjes, rendes vagy rendetlen állapotban. Szóval: az ember
meghal, de itt hagyja testét, hirét, becsületét, s mindenki kedve
szerint marczangolhat benne.</p>
<p>Majd azt gondolta, bezárkózik legbensőbb szobájába, összehordja
a butorokat rakásra, leönti ágyát szeszszel s midőn érzi a lángok
mardosását, agyonlövi magát; tehát míg négy-öt ajtót betörnek,
addig a csontja is hamuvá válik. De ezzel is csak holttestét
mentette meg az emberek szeme elől; a hir, a közbeszéd, a lapok
kürtölései fönmaradnak.</p>
<p>Utoljára abban állapodott meg, hogy ha utolsó ezer forintosát
felváltja, elutazik Amerikába, ott is a legtávolabb nyugati
vidékre. Utközben nevet változtat, régi öltönyeit elveti, minden
nyomot elenyésztet, s akkor a vadon közepén, ha az éhség kínjai
körülfogják, nyul fegyveréhez. De ezzel is csak elhalasztja az
itthon keletkezendő zajt, s még ráfogja valaki, hogy mint hivatali
szolga élősködik valamely uzsorás bank irodájában.</p>
<p>Tehát teljes lehetlen e világból kiszabadulni nyom nélkül? Annyi
joga sincs az embernek, hogy lemondhasson egyéni létezéséről, ha ez
terhére van?</p>
<p>És miért akar meghalni? mert nem tud élni mint gazdag, irigyelt
és kiváltságos Bendeffy gróf! Egy czipész, vagy szabó késsel metszi
fel torkát, mert nem képes 100 forintos váltóját kifizetni; az
útszéli betyár agyonveri a rongyszedő zsidót, és megelégszik, ha 20
forintot talál nála. A katona sokszor nem a hazáért, hanem egy nem
szeretett s az országra nézve káros dynastiáért neki megy a tüzet
okádó ágyútelepnek, nem tudom, hány rézkrajczár napibérért!</p>
<p>És Arthur gróf mégis öngyilkosságra gondolhatott. Nem élhet
kényelmesen és gond nélkül édes anyja körében? Menjen oda s mindene
van; maradjon itt, és <span class="pagenum"><a name="Page_259" id=
"Page_259">-259-</a></span> semmi szükséget nem szenved. Tehát
egyedül azt nem tudná eltürni, hogy régi hatalmától elesett, hogy
husz cseléd helyett kettő vagy három lesi parancsolatát? vagy hogy
nem kapott olyan feleséget, a ki öt millió forintot hozott volna a
házhoz?</p>
<p>Igaz, hogy Spuller Jeannette-nek 18,000 forintja meg volt
kezdve. Mi lesz, ha elfogy? Semmi. Legfölebb félévi kamat-hátralék
az uradalmi pénztárban. Felmondják a kölcsönt? Árverésre kerül a
birtok? Azt veszti el vele, a mi úgy is régen nem az övé volt.</p>
<p>Ezalatt pedig étvágya dicsőségesen nevekedett, pompásul hizott,
egy pár pohár tiszta, természetes bor többet ért a drága külföldi
gyártmányoknál. Olykor tréfából még meg is csipkedte arczát egy
helyrevaló oláh menyecskének.</p>
<p>Ilyen kedélyében rendesen megnyergelteté lovát s bekalandozá a
vidéket, s tapasztalnia kellett, hogy végre is 20 négyszög
mérföldnyi területben nem talál nagyobb urat magánál.</p>
<p>Egy ízben mégint Rév állomás indóházáig vetődött s újra
megpillantotta az egykori kis Róza kisasszonyt, a mint nádból font
karszéken ült, s varrogatott az állomásfőnök lakása előtt.</p>
<p>Tán a szokottnál jobb kedve volt, mert midőn messziről meglátá a
nőt, köszöntötte. A barátságos viszonzásra leszállott a gróf
lováról, s néhány szóra megállott.</p>
<p>– Még mindig itt lakik nagyságod?</p>
<p>– Még mindig, gróf úr, s betelik hat hét, míg férjem kész lesz
feladatával.</p>
<p>– S hol a szép kis gyermek? (Ő ugyan soha sem látta, szép vagy
nem, de így szokás az anyákkal beszélni.)</p>
<p>– Elküldtem a ház másik oldalára a kertbe, mert vonat közeledése
van jelezve s a füst, fütyülés, dübörgés nyugtalanítja
angyalkámat.</p>
<p>– Ez az anyai szeretet és gondosság az egyedüli idyll, a mi még
megmaradt prózai korunkban. <span class="pagenum"><a name=
"Page_260" id="Page_260">-260-</a></span></p>
<p>– Megmaradt, mert kötelesség és egyszersmind mennyei gyönyör.
Tetszik helyet foglalni?</p>
<p>Arthur gróf leült a festett padra, s alig helyezkedék el,
érkezik egy vegyesvonat Várad felől és egyik waggonból leugrik
Dorozsmay Róbert az ő osztálytanácsosi rangjában és kiküldött
főmérnöki hatalmával.</p>
<p>– Rózám, mai napon hamarabb kész vagyok munkámmal és egész napra
szabad vagyok. Ah…</p>
<p>Most látta először, hogy idegen van jelen, de megismervén a
grófot, mélyen meghajolt:</p>
<p>– Méltóságos úr, fogadja határtalan tiszteletemet.</p>
<p>Tudjuk, hogy e két férfi között ellenkedés, sőt szándékos sértés
fordult elé, melyet azonban Arthur gróf méltósága alattinak tartott
észrevenni és megérteni. Most, több mint három évvel később, a
mérnöknek tiszteletteljes, de férfias üdvözletére némileg
lefegyverezve érzé magát s ha már elkövette a hibát, hogy beszélt a
nővel, sőt le is ült, udvariasan viszonzá a férj köszöntését, de
nem nyujtott kezet feléje.</p>
<p>– Gróf úr, – szólt ekkor némi tartózkodással a mérnök, –
bizonyos rejtélyes ügy miatt még ma délután szándékoztam méltóságod
uri házánál tiszteletemet tenni.</p>
<p>– Ah? örültem volna; mindenesetre le vagyok kötelezve. Minő
rejtélyes ügyről szólott?</p>
<p>– Mintegy két héttel ezelőtt Csucsa állomáson foglalkoztam, a
midőn a gyorsvonat megérkezésével láttam a gróf urat szemközt egy
nővel, a kire ott helyben távirati sürgöny várakozott.</p>
<p>– Emlékezem.</p>
<p>– Ezen nő most Werner Karolina név alatt a legközelebbi
állomáson, Élesden lakik, miután itt Réven hiába keresett lakható
szállást.</p>
<p>– Hogyan, ez a bécsi nő nem talált másutt helyet a világon, mint
épen e kis fészekben?</p>
<p>– Itt lakik e csekély mezővárosban, urasági inas szolgálja, s
külön főzést tart. Nincs nap, melyben levelet ne küldjön a postára
s néha kettőt is kap. E mellett <span class="pagenum"><a name=
"Page_261" id="Page_261">-261-</a></span> a távirati sodronyt is
igénybe veszi, mert két hét óta legalább húsz telegrammot kapott és
küldött. Egész Élesd töri a fejét, mit keres itt ezen előkelő
nő?</p>
<p>– A kis városi közönség mindig igen kiváncsi.</p>
<p>– A távirdai hivatalnok, a kivel itt megismerkedtem, azt sugta
fülembe, hogy ez a rejtélyes nő egyenesen méltóságod ellen
cselszövénykedik, sőt sötét bűntény kovácsolásával vádolja az
idegen nőt.</p>
<p>– Ellenem cselszövénykedik? ez képtelenség. Nem lehet ennek
értelme.</p>
<p>– A távirász oly nyugtalan volt s annyira félt a felelősségtől,
hogy titokban közölte a szolgabiróval a leginkább compromittáló
sürgönyök tartalmát.</p>
<p>– A szolgabiróval?</p>
<p>– Vele. Mert a szolgabiró itt, míg felebbvalója nincs jelen, a
rendőrfőnök, a belügyminiszter, talán maga a király.</p>
<p>– Patvarba; nagy úr lehet.</p>
<p>– A szolgabiró tehát hivatalos kötelességének tartotta a küldött
és vett telegrammokat a távirdai hivatalból másolatban kivenni, s
miután kétségtelen, hogy itt méltóságod ellen valami rejtélyes
üzelem van keletkezésben, arra szólított fel engem a szolgabiró,
hogy ezen lepecsételt iratot méltóságodnak átnyujtsam.</p>
<p>– És én határozottan visszautasítom. A szolgabiró tehet, a mit
akar, csak arra kérem, hagyjon ki engem a játékból.</p>
<p>– Akkor bocsánatot kérek, szolgáljon mentségemül, hogy én a
gyakorlati világ embere vagyok, ezen téren pedig az önvédelem
szabálya tanácsolja, hogy ha lehet, ellenségeink fondorlatairól
tudomást szerezzünk.</p>
<p>– Nekem nincs ellenségem; azon nővel pedig véletlenül
találkoztam, épen itt, Rév állomáson, a mint azon coupé-ba léptem,
melyben ő már helyet foglalt. Többet nem tudok róla; nem ismerem és
semmi ügyem vele.</p>
<p>– Ezen nőt nem Werner Karolinának hivják. Ez <span class=
"pagenum"><a name="Page_262" id="Page_262">-262-</a></span> álnév.
Egy telegramm nyiltan mondja: menjen az alpöröshez személyesen,
mint Sp. J.</p>
<p>– Mint Sp. J.?</p>
<p>– Igen; ezen kezdő betük állnak a sürgönyben.</p>
<p>Arthur gróf megdöbbent és gondolkozni kezdett. Sp. J.? E két
vagy három betű ellenállhatlan erővel emlékezteté őt Spuller
Jeannette-re.</p>
<p>Tulajdonkép pedig csak most, ezen figyelmeztetésre kezdé először
a nővel átélt kalandjait mérlegelni, és a feltünt körülményeket
kapcsolatba hozni. Az első találkozás kétségtelenül véletlen volt,
de a nő azért utazhatott Erdélybe, mert mint látszik, tudnia
kellett, hogy ő is oda szándékozik. Menetjegye Kolozsvárig szólott,
s mégis tovább utazott ugyanazon vonaton Maros-Vásárhelyig; de
rejtőzött s nem mutatta magát még az indóházban sem. Tán épen a
III. osztályú vendéglőben ebédelt, csakhogy el ne árulja magát. De
még Borszék felé is üldözte őt, s így találkozott vele a kocsikerék
eltörése után. A midőn pedig a gróf elhatározta, hogy visszafordul,
neki is elment kedve a tovább hatolástól. Mot itt a szomszéd
városkában lakik, sőt Réven is keresett szállást. Mind ez nem lehet
véletlenség. Ez titkot rejt, melyet hasznos volna fölfedezni, mert
az «Sp. J.» betük csak gyanuját erősítheték meg.</p>
<p>– Dorozsmay úr, – szólt, – jobban meggondoltam e dolgot. Nagy
köszönettel fogadom önnek irántam tanusított figyelmét és
barátságos részvétét. Átveszem a másolatokat, megvizsgálom, mert
végre is érdekelve lehetek.</p>
<p>– Im itt a lepecsételt levél. Kivánom, hogy mentől hamarabb
felderüljön a rejtély. Inkább nevesse ki méltóságod később a mi
hiába való falusi fontoskodásunkat.</p>
<p>Ezzel Arthur gróf bucsut vőn; néhány lépéssel a ház bejárata
felé indult, mert a mérnök neje a komoly irányú beszélgetés
kezdetével magukra hagyta az urakat.</p>
<p>Azután kezet fogott elébb a nővel, azután a férjjel <span class=
"pagenum"><a name="Page_263" id="Page_263">-263-</a></span> s
lovára pattanván elébb léptetve, később ügetve, végre vágtatva a
kastélyába érkezett.</p>
<p>Mit fog olvasni? minő rejtélyt felderíteni? Semmit. Ez volt
örökös felelete saját kérdéseire, ha lelkében tusakodott. A
legrosszabbat, hogy birtoka, a kölcsön felmondása után, árverés alá
kerül, régen tudta; abban semmi ujság. De mért késnek? mért e
titokszerűség?</p>
<p>Felbontotta a lepecsételt iratot, s talált abban fél ív papirt,
mely a kelet rendje szerint az érkezett, vagy küldött sürgönyök
másolatát foglalta magában.</p>
<p>– Lássuk.</p>
<div class="blockquot">
<p>«Werner Károly ügyvédnek, Bécs, Bankgasse 9.</p>
<p class="right">Élesd, jun. 25.</p>
<p>Megjártam Erdélyt. Jó hir. A D. család mint vendég G-re ment
látogatni a báró kastélyába. Alpörös boszankodik, de férfiasan
tűri. Két ízben, mint W. K. sokáig beszéltem vele. Udvarias volt.
Bánffy-Hunyadról kelt sürgönyöm szövegét ő maga írta diktálásom
után. Semmit sem gyanít. Sorban kérdezte tőlem bécsi ismerősit.
Csak Sp. J-ről nem kapott felvilágosítást. Azt hiszi róla,
dúsgazdag özvegy, a ki grófné szeretne lenni. Úgy látszik neveti és
megveti.</p>
<p class="right"><i>Werner Karolina.</i>»</p>
</div>
<p>– Ah, – szólt Arthur gróf, – ez egész regény, melyben én az
«alpörös» játszom a komikai szerepet. Mért jó hir neki, hogy
Dorozsmayék Gencsre mentek látogatóba? Ha Spuller Jeannette nem
gazdag özvegy, minő jó hír neki, hogy Esztikém kezét elütik tőlem,
Gencsen? Nézzük csak. Nem adott felvilágosítást Sp. J.-ről? Azt
teszi ez, hogy adhatott volna? Semmi kétségem többé, hogy e nő maga
volt Spuller Jeannette. Mi baja velem titokban, ha nyilt követelése
lehet? Menjünk tovább.</p>
<div class="blockquot">
<p>«Bécs, jun. 26. A pör mozdulatlanúl nyugszik, az ügyvéd nem
képes többé azt elhalasztani. Az eldöntés előtt egy lépést sem
tenni.</p>
<p class="right"><i>Werner Károly</i>.»</p>
</div>
<p><span class="pagenum"><a name="Page_264" id=
"Page_264">-264-</a></span></p>
<p>– Ezt nem értem. Ez engem nem érdekelhet, nekem nincs, nem is
lehet pöröm Bécsben. És mégis alpörösnek neveznek! Tovább:</p>
<div class="blockquot">
<p>«Élesd, jun. 28. Alpörös egészséges, jókedvű, nem búsul, hízik,
szeret élni. Közvetlen veszély nem fenyeget.</p>
<p class="right"><i>Werner Karolina</i>.»</p>
</div>
<p>– Hát ez mi az ördög? Az is érdekes a bécsi pörben, hogy én itt
jól ebédelek és hasat eresztek? Patvarba, mintha félnének, hogy
főbe lövöm magamat. Lám, lám! Régi eszme, hogy a szomszédok
legjobban ismerik az ember állapotát. Íme, mások már az én
helyzetemben indokoltnak tartják az öngyilkosságot. Még meglepetést
sem okoznék a világnak. Azt mondanák: jól tette; egyebet sem
tehetett; ilyen életnek csak ilyen vége lehet. Lássuk, mi van még
itt?</p>
<div class="blockquot">
<p>«Élesd, jun. 29.</p>
<p>Semmi ujság; alpörös még nem váltott uj ezerest, tehát nem
pazarol mint a kétségbeesett.</p>
<p class="right"><i>W. K.</i>»</p>
</div>
<p>– Mindig érthetlenebb. Hiszen, ha félnek, hogy elköltöm
pénzüket, mentől elébb jelentkeznek, annál többet találnak nálam. A
hitelező nem azon faj, mely adósának még becsületét is lerombolni
szándékoznék. Ilyen ellenségem nekem nincs. Van-e még valami?</p>
<div class="blockquot">
<p>«Élesd, jun. 30.</p>
<p>Szokott módon lovagol délig. Van már, a ki vigyáz a benső
szobákra. Unatkozik, de mivel egy csomag uj könyvet rendelt ide,
nem készül máshova utazni.</p>
<p class="right"><i>W. K.</i>»</p>
</div>
<p>– Micsoda? kém, az én házamban. Majd rá jövök, melyik, összesen
három cselédem közül, kik szobámba is bejárhatnak. Különben pedig,
ha csak annyit tudnak rólam, hogy könyveket hozattam, nem
érdemlették meg a pénzt, a mivel megvesztegették. <span class=
"pagenum"><a name="Page_265" id="Page_265">-265-</a></span></p>
<div class="blockquot">
<p>«Bécs, jul. 1.</p>
<p>Ha veszély fenyegetne, okvetlenűl mint Sp. J. kell őt
meglátogatni és megnyugtatni, de a pör kimeneteleig a legszigorúbb
óvatosság megtartandó.</p>
<p class="right"><i>W. Károly.</i>»</p>
</div>
<p>– Ah tehát Spuller Jeannette ólálkodik hátam mögött, kisértet
jelmezben? Olvasva a telegrammokat, azt hinné az ember, hogy egy
egész zászlóalj őrzőangyal correspondeál jólétem és fönmaradásom
fölött. Mit beszél a szolgabíró, sötét üzelmek kovácsolásával fejem
fölött? Hiszen ezek mind tőrőlszakadt jóakaróim, legfölebb tréfát
csapnak velem. Lássuk az utolsót.</p>
<div class="blockquot">
<p>«Élesd, jul. 3. A pör eldöntése előtt nincs bátorságom, mint Sp.
J. megjelenni. Nagyon sokat kifacsarhatna belőlem, és épen nem
indokolhatnám, mért viseltem korábban más nevet?</p>
<p class="right"><i>W. K.</i>»</p>
</div>
<p>– No, ha ő nem indokolhatja, akkor én még kevésbbé. Majdnem
hiszem, hogy szándékosan akarták e sürgönyöket kezembe játszani. De
hogy mit akarnak velem? arról sejtelmem sem lehet. Mit? Semmit.
Legalább nem olyat, mitől ily határozott korhely ficzkó, mint én
vagyok, megijedhetne.</p>
<p>Asztalára vetette a papírlapot; nagyot nevetett, mert
tagadhatlanul jól mulatott ezen asszonyi semmiségeken. De mégsem
tagadhatta, hogy itt valami érthetlennek, megfoghatlannak kell
keletkezőben lennie.</p>
<p>– Csak legalább Porczogh bárót hoznák a manók ide látogatásomra.
Ez az ember nekem mindig okos tanácsot adott. Miért is nincs az
életben úgy mint a regényekben, hogy a kit hínak, megkopogtatja az
ajtót s betoppan hozzánk.</p>
<p>E pillanatban zörgött a kilincs, s megnyílt az ajtó…</p>
<p>– Hah! Porczogh?</p>
<p>Nem. A gróf legénye lépett be, és illő szertartással jelenté,
hogy találva van. <span class="pagenum"><a name="Page_266" id=
"Page_266">-266-</a></span></p>
<div class="chapter">
<h3><img src="images/ch05.png" alt="" title="" />XI.</h3>
</div>
<p class="summary">(A szorgalmas professzor még Gencsen sem
hanyagolja el leczke-óráit.)</p>
<p>Tán két héttel is korábban történt, de vissza kell rá
térnünk.</p>
<p>Volt öröm, vígság és zajos győzelmi kiáltozás, a midőn a
Dorozsmay család megérkezett a gencsi kastélyba s a ház hivatalos
úrnője és képviselője Zsuzsi néni a rövid elfogadási szertartás
után a vendégeket a kirendelt, frissen felsurolt és jól
kiszellőztetett szobákba kiséré, elhelyezé és a szükségesekkel
ellátá.</p>
<p>A nők átalános szokás szerint öltözködéssel kezdék a mulatságot.
Ez már vagy természetükben fekszik, vagy így tanulták az anyáktól.
Tény, hogy a nőkre nézve, elkezdve az iskolai vizsgától az első
házi mulatságig, onnan a nyilvános tánczvigalomig, később a
menyasszony esküvőnapjáig, végre közbejövő gyász-szertartásokig a
dolognak legalább felét azon kérdés képezi, miként öltözzenek? hogy
fésüljék magokat? s minő ékszert rakjanak fel? Ne beszéljünk többet
e tárgyról, melyen sem könyvirás, sem kenetteljes egyházi
prédikáczió többé nem változtathat. Igy volt mindig, így vették át
az anyáktól, így adják át az utánok következő nemzedékre.</p>
<p>A férfiak ellenben az út fáradalmait azzal pihenik ki, hogy
rágyujtanak. Idősb Gencsy Pál báró saját dúsan berendezett
pipatoriuma elé vezette fiát és Zoltán bácsit. Állott ott hármas
félkörben vagy hetven <span class="pagenum"><a name="Page_267" id=
"Page_267">-267-</a></span> darab hosszúszárú cseréppipa, mind
kitisztítva, s mind jó szelelős állapotban. Közel ide, kis kerek
asztalon feküdt a dohányos bödön, mely bozontos medve-alakot
képezett, s melynek csak a fejét kellett leemelni s kiillatozott
belőle a finom hosszú laskára vágott bethlenszentmiklósi dohány,
melynél az öreg bárónak bizonysága szerint, nem terem zamatosabb
fűszer sem Ázsiában, sem Amerikában.</p>
<p>– Csakhogy nem dicsekszünk vele idegenek előtt, mert a kapzsi
külföld mind kihordaná, – jegyzé meg az öreg báró.</p>
<p>A mi természetesen pótolhatlan veszteség volna a gazdag
Erdélyre, mely nem szorult a külföldiek pénzére.</p>
<p>Tehát rágyujtottak, megdicsérték a füstöt s nem akarták
észrevenni, mint sistereg benne a zsír, s mint lobbadoz fel a
szálakban a salétrom.</p>
<p>Aztán falusi szokás szerint körül néztek a házban, az udvaron és
a kertben.</p>
<p>A ház, helybeli nevén kastély, földszinti esetlen épület volt,
csupa nagy szobákkal, mikben kényelmesen lakni sem lehetett. Minden
lépten valami építészeti érthetetlenség, ellenmondás és
indokolatlanság. A világos nyári szobában, mely a kert felé a
verandára vezetett, képtelen nagy zöld kályha foglalá el a
díszhelyet. Senki sem tudta megmondani, mért kellett némely szoba
talaját magasabbra vagy alacsonyabbra hagyni, úgy, hogy küszöb
helyett vagy két-három lépcsön lehetett csak oda bejutni. Az
ebédlőterem főfalának hosszában egy részen két magas ablak
világított, a másik rész sötétben maradt. A szobasorokat szűk
folyosók, majd sötét kamarák és a ház lomtárai szakíták ketté.</p>
<p>Azonban így építettek Apaffy Mihály idejében, tehát így lakott
Gencsen az időközben bárói rangra emelt ősrégi család.</p>
<p>Óriási udvar terüll a háznak belső homlokzata előtt. A kertajtó
mellett vörös födéllel védett s vödörre járó <span class=
"pagenum"><a name="Page_268" id="Page_268">-268-</a></span> kút
éktelenkedett, gonosz illatú vízzel, de négy lépésnyire tőle
kődarabkák közé szorított patak folydogált, mely a kertben fakadó
három gyönyörű szép forrásból vette eredetét s folyt keresztül az
udvaron egyenesen az országutat kísérő sáros árokba.</p>
<p>Az udvar közepén borzasztóan büzhödt mocsár zöldellett a víz
szinét elborító békalencsétől. Nevezetes, hogy e sárfészek
tőszomszédságában jókora domb emelkedett, mely a hagyomány szerint
valami régi istállónak vályogból vert düledékéből keletkezett és
kétszáz esztendő óta egyik birtokos sem jutott azon szellemdús
ötletre, hogy a felesleges dombnak anyagát a káros tócsának
betöltésére lehetne használni.</p>
<p>Szemközt a kúttal állott sárgára festett gerendákból emelve a
báró vadászkutyáinak óla, melynek ajtaja fölött ritka szép
szarvasagancs pompázott. Az idő s még inkább a rákent vitriol, mely
a rágódó szú pusztítása ellen használt, koromfeketére festette e
gyönyörű példányt. Családi hagyomány szerint a szarvast Bethlen
Gábor lőtte. A helybeli tiszteletes (ismerjük már mint koszorús
költőt) Tuhutum vezérig viszi fel a származást. Míg az alispán, a
ki tavasz kezdetén, Klárit, a ház legidősb kisasszonyát feleségül
vette, s a ki egy ízben Abrudbányán a praehistorikusokkal együtt
ebédelt, tudományosan bebizonyította, hogy ezen óriási szarv csak
Hadrianus, Cæsar vagy Decebal király idejében fejlődhetett ki ily
remekké.</p>
<p>Annál több dicséret érhette a kastély kiterjedt kertjét, mely
bőven adakozá Istennek minden áldását. A kerti vetemények nehány
holdat foglaltak el; az épen érni kezdő szamócza pirosra festette a
messzire nyúló ágyakat. A gyümölcsös megóva a hernyóktól, termést
igért, mely elég leendett egy kis városka számára ízletes
csemegének. A szőlőnek itt csak levelét és venyigéjét ismerik, a
melegágyból kiültetett sárgadinnye pedig most kisérlé meg a
virágzást. El is fagy szeptember közepén zöld gyümölcse. A források
bőven hoztak vizet az öntözésre, de többet használt erre
<span class="pagenum"><a name="Page_269" id=
"Page_269">-269-</a></span> a gyakori eső, melyet a székely havasok
sötét fellegei hordtak erre.</p>
<p>Házi szokás szerint délután két órakor volt az ebéd, de
tekintettel a pesti vendégek iránt, a tálalás egy órával későbbre
lett halasztva.</p>
<p>Az öltöző szobából legelőször Dorozsmayné ő nagysága került ki.
A ház cselédei bámulva látták, mily egyszerű ruhát viselt ezen
gazdag s még mindig kellemes arczú nő. Ékszere sem volt különb,
mint bármely más ténsasszonynak a vidéken. Valóban azt várták tőle,
hogy fülbevalójában olyan gyémántot visel mint a galambtojás.</p>
<p>Zsuzsi néni karján vezette elé a vendégnőt s átadta a kertben
sétáló urak védelmébe, mert neki magának tömérdek a dolga
mindenfelé. Az ő kötelessége megőrizni a ház jó hirét, ezért
mindent látni, megbírálni, sőt ha lehetett megizlelni is akart,
mielőtt felteszik az asztalra.</p>
<p>És Esztike kisasszony?</p>
<p>Oda vitték a lányok, a hova leginkább vágyott, a konyhába! Még
szép tiszta fehér kötényt is kötöttek elébe, úgy hogy a szakácsné,
a midőn megpillantotta a sok segítő kezet, előre tiltakozott s
fölmentetni kéré magát minden felelősség alól.</p>
<p>Senki sem hallgatott rá. Jolán kisasszony diós bélest és
mandolás rétest készített, mig Ilka kisasszony meg akarta mutatni a
pestieknek, mi az a kürtös fánk, melyet az ország nyugati vidékein
már ma hiréből is alig ismernek. Esztike kisasszony nem győzött
eleget csodálkozni e művészeten. Mint sodrott a tésztából rőfhosszú
kigyókat a kis lány, mint gombolyította fel a fahengerre, mint
hinté be apróra tört s megczukrozott mogyoróval, s aztán mint
forgatja a tésztát nyilt tűz mellett, mint hajdan a pecsenyét egy
székely leány; végre mikor megsült, lehuzták a fáról, hosszukás
porczellán tálra tették, olyan volt mint aranyból vert ágyu, melyen
keresztül lehetett kukucsálni. Esztike oda volt a boldogságtól;
valóban azt hitte, ily bájos süteményt csak gőzgéppel lehetne
eléállítani.</p>
<div class="figcenter" style="width: 365px;"><a href=
"images/i015hq.jpg"><img src="images/i015.jpg" alt=
"Oda vitték, a hová leginkább vágyott, a konyhába." title=
"Oda vitték, a hová leginkább vágyott, a konyhába." /></a>
<p class="caption">Oda vitték, a hová leginkább vágyott, a
konyhába.</p>
</div>
<p><span class="pagenum"><a name="Page_270" id=
"Page_270">-270-</a></span></p>
<p>Egyik lányt a másik után csókolgatá. Eddig ő csak oly hölgyeket
látott, kik selyemruhába bujtatva a legfényesebb termekben is csak
úgy járnak, mintha koromtól vagy pókhálótól kellene félniök. A
gencsi kisasszonyok azonban mindenhez bátran és szabad kézzel
nyultak, s ha ragadt valami kezökre, egy kis friss víz, meg a
törölköző ujra mindent rendbe hozott.</p>
<p>Sohajtva, majdnem irigykedve nézte ezen vidám gazdasszonykodást
és utánozva Nagy Sándor híres mondatát, gondolá: ha Esztike nem
volnék, szakácsné szeretnék lenni.</p>
<p>Ezalatt az urak és Dorozsmayné a kert minden zúgát összejárták,
s megbámulták még a fiatal sárgarépát, még a hónapos retket is.</p>
<p>Egy ízben Bogárdy Zoltán s képviselőtársa Pál báró, séta közben
kissé hátrább maradván, a ház örököse így szólott:</p>
<p>– Meg nem foghatom, hol marad Esztike?</p>
<p>– No, arra sokáig várhatsz, mert hugaid elvitték a konyhába.</p>
<p>– A konyhába! ez képtelenség.</p>
<p>– Pedig úgy van. Alkalmasint meg akarják tanítani, mint kell
főzni a szoktató kását.</p>
<p>– Megint bolondot beszélsz?</p>
<p>– Mintha nem tudnád, mi a szoktató kása? Hát kása. Jól leöntik
forró zsírral, hogy csúszszék a vendégnek, aztán azt higyje, minden
nap ilyet kap s azért sokáig itt marad.</p>
<p>– Zoltán! én itthon vagyok, mehetek, a hová tetszik. Benézek a
konyhába.</p>
<p>– Próbáld meg, de Zsuzsi néni kikerget.</p>
<p>– Pipára akarok gyujtani.</p>
<p>– Azt mondják rá: fel van már találva a gyufa, tessék másutt
kereskedni.</p>
<p>– De ha beszédem van az egyik szakácsnéval?</p>
<p>– Akkor meg plane a főző kanállal vernek ki.</p>
<p>– De én hát ebédig még ne is beszélhessek vele? <span class=
"pagenum"><a name="Page_271" id="Page_271">-271-</a></span></p>
<p>– Ejnye de követelő vagy. Inkább köszönd meg, hogy ide hozhattam
őket.</p>
<p>– Zoltán! ez már más papírra tartozik és én örök hálára vagyok
irántad kötelezve. Azért, ha valaha miniszterelnök lesz belőled,
mindig veled szavazok s nálam hívebb mamelukra nem találhatsz.</p>
<p>– Nem mondtam kezdet óta: ne félj, míg engem látsz.</p>
<p>– Mondtad és megtartottad szavadat; azért hiszek neked
föltétlenül.</p>
<p>– Ezt követelem is, mert ne véld, hogy már túlestél volna minden
megpróbáltatáson. A többi között Dorozsmayné hugom ma reggel is azt
mondta, hogy míg Arthur gróf forma szerint le nem mond, addig
Esztikének nem szabad másfelé pillantgatni.</p>
<p>– Ne ijesztgess! Arthur gróf önszántából soha nem mond le.</p>
<p>– Ki tudja? Sokat értem már, a mi kezdetben lehetetlennek
látszott. Még akadhat fegyvertáramban egy tartalék-löveg, mely ő
méltóságát kiveti a nyeregből.</p>
<p>– Kihivjam párbajra?</p>
<p>– Nincs szükség rá. Maholnap izenek valamit neki: az egész nem
lesz több, mint <i>puszta szó, üres hang</i>, mely az emberi
nyelvben még értelemmel sem bir.</p>
<p>– Boszorkányság? hókuszpókusz?</p>
<p>– Körülbelül.</p>
<p>Ezzel megfordult és sebesen lépdelve felkeresé a társaságot,
mely épen most a kert almafáinak túlgazdag termésében
gyönyörködött. Idősb Pál báró már mutogatá a készületet, miként
kell a galyakat támogatni, nehogy a teher letörje.</p>
<p>Pál báró gondolatokba merülve követé társát, de a mint folyvást
visszanézeget és várja, hogy a kertajtó felől világos szinű nyári
ruhák közeledjenek, egyszerre a legközelebbi ribiszke-bokor mögött
elköhinti magát valaki.</p>
<p>– Kend az Varjas Andoriás uram? Hol van a pesti kisasszony?
<span class="pagenum"><a name="Page_272" id=
"Page_272">-272-</a></span></p>
<p>– A konyhába s ki sem mozdul onnan míg be nem tálalják a
levest.</p>
<p>– És más ruhát nem vesz fel; mert tán nem fog konyhaszaggal az
ebédlőbe jönni.</p>
<p>– Konyhaszaggal? de hiszen, méltóságos uram, nincs annál
finomabb illat az egész világon. Hanem annyit mégis láttam, hogy
ebből a kisasszonyból nem neveltek jó gazdasszonyt.</p>
<p>– És miért nem?</p>
<p>– Nem ért az asszonyok mesterségéhez annyit sem, mint én a
versiráshoz. Úgy megbámulta a kolbásztöltőt, mint én a vasutat meg
a gőzkocsit. Alig tudták neki megmagyarázni, mint kell avval
bánni.</p>
<p>– De aztán mégis megértette.</p>
<p>– Meg valahogy; de még sem kivánnék abból a kolbászból enni, a
mit disznóöléskor ez a kisasszony csinálna. Hej pedig mindent
elkövettem az uton, hogy jó hirét csináljam a leány előtt az én
méltóságos uramnak.</p>
<p>– Nagyon lekötelez Varjas Andoriás uram, de máskor ne avatkozzék
az én dolgomba.</p>
<p>– Nem avatkoztam, báró ur; de mivel én az asszonyságok kocsiján
a bakon ültem: a hol csak szép tanyát, gazdag földet és kövér
legelőt láttam, mindenre azt mondtam, ez is a gencsi uraságé.</p>
<p>– Hogy mert hazudni?</p>
<p>– Igy szokták ezt, uram, különben az ily gazdag kisasszonyt soha
el nem szédítjük.</p>
<p>– És aztán hitték?</p>
<p>– Mindig nevettek; tehát tetszett nekik. A Szultán bácsi pedig
még tódította. Mikor Parajdon túl a nagy kapaszkodó tetejére értünk
s megláttuk napkelet felől a Tar csucsát, felkiáltott az öreg úr:
addig a kopasz hegyig tart a gencsi urodalom! a szikla tetején
pedig fekszik a báró urnak vára márványkőből, a honnan ha kinéz
valaki az ablakból, meglátja egész Havasalföldet s azon túl a
Fekete-tengert mindent hajójával, a mi rajta jár. <span class=
"pagenum"><a name="Page_273" id="Page_273">-273-</a></span></p>
<p>Pál báró nevetett és szokott mondókáját ismétlé:</p>
<p>– Bolond kend Varjas Andoriás uram, de mégis jobb lesz, ha
máskor a hazudozás helyett a maga dolgához lát.</p>
<p>Nézzünk másfelé.</p>
<p>Kiderült, hogy a konyhaszag illatának megbirálásában Varjas
Andoriás uram és a kastély hölgyei között, mint a magasb irmodorú
vezérczikkben mondják, «lényeges eltérések valának észlelhetők».
Mert félórával az ebédre hivó csengetyű megszólalása előtt Zsuzsi
néni a műkedvelő szakácsné hadat, ujabb öltözködés végett, saját
szobáiba küldte.</p>
<p>Természetesen, hogy a főparancsnoknő volt leghamarabb készen s
aztán átjött Esztike szobájába, leült a pamlagra, onnan
gyönyörködve nézte, mily fürgén működik a Pestről hozott komorna, a
ki mint varázsütésre egészen ujra alakította át úrnője
külsejét.</p>
<p>Zsuzsi néni szótlanul éldelgett a lányka bájain s nem tagadhatta
többé, hogy ez szíve szerinti gyermek, a kiben régi eszményképét
találja fel. Azon lányt, a kit ő érdemesnek tartott azon
kitüntetésre, hogy Pál fiát egész életére boldogíthassa.</p>
<p>Tudjuk azonban, hogy az asszonyi faj, ide értve Zsuzsi nénit,
soha sem szeret meg valakit másként, mint egy harmadiknak rovására.
Mentől mélyebben ad helyet szívében egy új arcznak, annál inkább
gyűlöli, vagy legalább közönyös lesz az iránt, a ki helyet adni
kényszerült utódának. A mily mértékben vonzódék Zsuzsi néni
Esztikéhez s egymásután fedezte fel benne a tökéletességeket, épen
így kereste s fel is találta nemcsak a testi fogyatkozásokat, de
még a lelki rútságot is korábbi kedvenczében, Marialaky
Zsuzsikában, a ki azonban e perczben boldog volt és képtelennek
tartotta, hogy a gencsi kastélyban rosszul vélekedjenek felőle.</p>
<p>Hiába az asszonyi kebelben csak egy kegyelt fér el. A férfi
örvendhet, ha e kitüntetés őt illeti, de senki sem tehet róla, ha
néha érdemetlenül és ártatlanul egy <span class="pagenum"><a name=
"Page_274" id="Page_274">-274-</a></span> nőnek kell megfizetni a
más nő által elfoglalt szállásnak bérét.</p>
<p>Még 15 percz volt hátra ebédig s ekkor Zsuzsi néni karon fogta a
szép leányt s bevitte oda, hova kevés halandónak volt megengedve a
belépés, saját szobájának szentélyébe.</p>
<p>Ez pedig a rideg aggszűzi jellemnek mintaszerű tanyája volt.
Sehol semmi kényelem, mindenütt aggodalmat keltő rend, és a
végletekig vitt tisztaság.</p>
<p>Női szoba pamlag nélkül! ki hallott, ki látott ilyen csodát
napjainkban! Két tölgyfakarszék állott az asztal előtt, melyen
közönséges ivópohárban frissen szedett virágcsokor tarkállott,
mellette fekete bőrbe kötött ezüst csattos biblia, mint egyedüli
olvasmány, időtöltés és vallásos magábaszállás.</p>
<p>Itt ültette maga mellé vendégét azon titkos czélból, hogy miután
az igézőn szép arczot ismeré, bepillanthasson a lélek mélyébe is.
Mindjárt látni fogjuk, mily egyszerűen és természetesen ment végbe
ezen nagy előkészületek után megkisérlett lélektani műtét.</p>
<p>Zsuzsi néni ezen elhatározó pillanatban, melyre régen várt és
elméjében egészen késznek tartotta magát, késett s kereste a
bevezetést, miként fogjon feladata megoldásához. Esztike azonban
csak természeti hajlamának engedett, a midőn szó nélkül egyszerre a
néni keblére borúlt és ezer csókkal halmozá el őt, kezdve
öltözékén, később a nyakán, homlokán, végre az ajkakon.</p>
<p>– Oh kedves Zsuzsi néni, mint vágytam e pillanatra, hogy karjai
közé vessem magamat, mert mamámon kívül nincs nő, kit úgy
tiszteljek és szeressek, mint önt.</p>
<p>– Ön szeret engem, kedves gyermekem?</p>
<p>– Végtelenűl. Nem ma először, hogy látom, de azóta, hogy
leveleiből ismerem. És épen ilyennek találom, mint képzeltem, mint
a kit mindig szerettem és szeretni fogok. Angyali lélek lakik
abban, a ki így tudott írni. Pál báró minden sorát felolvasta,
édesdeden <span class="pagenum"><a name="Page_275" id=
"Page_275">-275-</a></span> elmerengett anyai beszéde fölött, nekem
pedig könyek hulltak szememből.</p>
<p>– Leányom! mit mondasz? leveleim egy falusi vén néninek
mende-mondái voltak.</p>
<p>– Igen, de az elolthatlan szeretet gyöngyei csillámlottak ki a
betűkből. Úgy-e szeretni fog engem is, ha jobban megismer? mert én
nem vagyok rossz vagy hiú leány, a kit a város fénye, a nagy világ
pompája elcsábított. Én csak ott akarok élni, a hol engem mindenki
szeret és én mindenkit szerethetek.</p>
<p>– Leányom! – felelt Zsuzsi néni és könyei patak módjára folytak.
– Te szeretsz minket? Te boldog és megelégedett szívvel jöttél ezen
egyszerű falusi tanyára? Hiszen ha szeretsz minket s mi mindnyájan
szeretünk téged, akkor minden elmondva van és boldogságunkhoz semmi
sem hiányozhatik.</p>
<p>Ezzel megakadt a társalgás fonala. Ha ki volt mondva a mindent
magában foglaló szó, a mi utána következett, feleslegessé vált.
Bármely későbbi magyarázat vagy bővítés csak ronthatott, csak
lealkudhatott valamit az eredeti kijelentésből. Zsuzsi néni tehát
karjai közé zárá a teljes odaengedéssel keblére hullott leánykát és
hiába erőlködött szavakat keresni, mert folyvást csak édes
leányának, legkedvesebb Esztikéjének nevezte a könyeiben úszó
gyermeket.</p>
<p>E pillanatban szólt az ebédre hívó csengettyű éles hangja s a
néni karjára fűzve a leánykát, megindúlt az ebédlő felé, a nélkül,
hogy egyikejöknek is eszébe jutna az arczukon csillámló könyek
áruló nyomait letörölni.</p>
<p>Nem lehet szándékunkban egy erdélyi nemes embernek hosszú
ebédjét részletesen leírni, főkép ha idősb Pál bárót és Bogárdy
Zoltánt kivéve, a többi csak szemmel evett. A legnagyobb gonddal
készült étkeket jobbára illetetlenül hordták vissza s a két házi
kisasszonynak meg kellett elégedni azon vigasztalással, hogy
ozsonna alkalmával, mely egyszersmind vacsora leendett, majd
bővebben látnak Isten áldásához.</p>
<p>Este hat órát is elverte, míg a férfiak a fekete kávéval,
<span class="pagenum"><a name="Page_276" id=
"Page_276">-276-</a></span> az egymásután töltött pipákkal és a
politikával készen lettek.</p>
<p>A három leány ezalatt a kertben sétálgatott, a mi futkosásnak is
beillett, különösen miután Pál báró is közbe vegyült, vége-hossza
se látszott a szaladgálásoknak. Zsuzsi néni és Dorozsmayné a
veranda kétes hűséből nézték a játékot, a mennyiben a gyermekek
szemök előtt maradtak, mert a játék hevében sokszor messze
elkalandoztak a gyümölcsfák sátora alá, különösen pedig igen
szivesen pihentek meg a nagy diófák alatt, a hol nehány fehérre
festett pad és élénk zöld pázsit enyhelyül szolgált.</p>
<p>Még később a két házi kisasszonyt a készülő vacsora fölötti
felvigyázat gondjai szólíták el és ekkor Pál báró Esztike
kisasszonynyal az idősbek társaságát keresé fel; azonban nem oly
könnyen találák fel azokat, kik szintén a hűvös árnyék alá
menekültek, s igy Pál és Esztike gyakrabban válthattak nehány szót
tanúk jelen nem létében.</p>
<p>Egy ily kedvező «véletlen» pillanatában Pál báró karjával kinálá
a szép leányt és így sétálgattak a gyümölcskert pázsitján. Ez volt
első eset (a tánczbavivés vagy más hivatalos s azért minden
jelentőség nélküli szertartásokon kívül), hogy e két rokonszenves
teremtés karonfogvást lejtett.</p>
<p>– Kisasszony, – szólt Pál báró, – tudja-e, melyik szavából
származott azon boldogságom, hogy engem bizalmára érdemesített?</p>
<p>– Mindenre jól emlékezem. Önt bemutatták nálunk. Ön lovagias
modorban társalogni kezdett velem, én pedig csacska kis leányok
szokása szerint félbeszakítottam s azt kérdtem: ön erdélyi? Erre
aztán nagy érdekeltséggel hallgattam, míg elbeszélte családi
viszonyait, s mindig Zsuzsi néni volt a főszemély, a kire
visszatért.</p>
<p>– És ime, még nem múlt el esztendeje, s a mit legmerészebb
álmomban sem remélhettem, csodálatosan <span class=
"pagenum"><a name="Page_277" id="Page_277">-277-</a></span>
beteljesült. Esztike kisasszony és édes anyja itt vannak, mint
legkedvesebb vendégek Gencsen!</p>
<p>– Az idő rövid volt, de sok történt alatta. A világot nem ismerő
gyermek vezetőt, tanácsadót, professzort nyert, a ki nélkül most én
volnék az emberi nem legboldogtalanabb teremtménye.</p>
<p>Arthur grófhoz kötött viszonyát értette, de Pál báró gyöngédebb
volt, mintsem ezen úton vigye tovább a beszéd folyamát. De azért
jól megjegyezte, mily édes felbátorítás rejlett az észrevételben, s
aztán rögtön, kettőjök régi szokása szerint, derültebb tárgyat
ragadott elé. Különböző út volt ez ugyan s más pontból indúlt ki,
de a végczél, mely felé törekedtek, változatlanul maradt.</p>
<p>És kérdé, igen tréfás hangon:</p>
<p>– Egyszer már elindultunk az egyenlítő vonala felé, Fiumében
tartván a legelső állomást. A gondos, elővigyázatos és mindig
szolgálatra kész professzor úgy vélekedett, hogy azon irány nincs
helyesen választva. Tehát dél helyett keletnek fordultunk s meg is
érkeztünk szerencsésen Gencsre! Menjünk tovább. Azokon a sötéten
kéklő kopár sziklákon túl fekszik új Románia, azután Oroszországnak
egy kis ide tévedt szalagján áthatolva, jövünk a Fekete-tengerre.
Azt is áthajózzuk és vasuton át érünk a Kaspi-tenger partjára.
Innen már csak a képzelet szárnyain röpülhetünk át Középázsia
barbár pusztáin, míg China vagy Japán virányait megpillanthatjuk.
Tegyük fel, hogy most épen Nangasaki híres kikötőjében ülünk;
előttünk a Csendes-oczeán végtelen sivataga s már füstöl a gőzhajó,
mely Borneo szigetére készül, a hol megtaláljuk az egyenlítőt, s
ott nem messze valahol az igéret földét.</p>
<p>– Professzor, ez nagyon fáradságos út volt egyszerre. És én a
nagy meleget, mely Borneo szigetén uralkodik, csakugyan érzem.
Régebben azonban azzal hitegetett engem az én mesterem, hogy minden
közbeneső főállomásnak megvan a maga saját titka, és én úgy mint
eddig, tudományos rendszer szerint kivánnék <span class=
"pagenum"><a name="Page_278" id="Page_278">-278-</a></span>
haladni, s mindennel, a mi tudni való, részletesen
megismerkedni.</p>
<p>Míg ezt mondta, összes leányi erejét összeszedte, hogy komoly
képet csináljon hozzá. De mihelyt akarata ellen is mosoly lopódzék
el ajkáról, mindketten víg nevetésre fakadtak.</p>
<p>– Kisasszony, – felelé a tanár, – igaza van. Ez volt eredetileg
a professzornak is «tanterve,» mint a cultusministeriumban nevezik.
Időközben azonban napvilágra jött, hogy a tanítvány elsőrendű
ragyogó talentummal bir és képes egy év alatt három iskolai
osztályt is sikeresen bevégezni, még pedig «kitünő»
érdemsorozattal. A professzor tehát nem pazarolhatja tovább a drága
időt az alsóbb iskolákba való elemi oktatásokra, melyeken növendéke
már régen túl van, hanem megy vele egyenesen a «fensőbb mathesis»
titkaira, azon biztos öntudattal, hogy rendkívüli tehetséggel
megáldott tanítványa ezen legelvontabb tudományban is egyetlenegy
leczke után otthon lesz.</p>
<p>– Meglátjuk, mert csalódhatik felfogási képességemben. Tehát
állapodjunk meg itt Nangasaki néplepte kikötőjében. Ime a kastély
teteje fölött látok valamit füstölögni, ez tán az előttünk
horgonyozó gőzhajó kéménye, s van is az elindulásig egy óránk,
melyben kész vagyok ismét leczkét venni.</p>
<p>– Úgy van, kisasszony, épen egy óránk van az elindulásig, a
midőn pontban kilencz órakor elhivat bennünket Zsuzsi néni
vacsorára. Miután pedig nem vagyunk <i>peripatetikus
filosofusok</i>, a kik sétálva hallgatták a nagy mestert, ott látok
a legnagyobb diófa alatt egy szépen fehérre festett támláspadot,
melyen nagyobb kényelem hiányában helyet foglalhatunk.</p>
<p>Ezzel a legárnyasabb lombok hűse alá vitte a kis leányt, a ki
sokkal inkább mutatni akarta, mennyire érti a tréfát, mintsem
ellenkezett vagy huzakodott volna.</p>
<p>Midőn aztán leültek, Pál gróf utánozva a leghíresebb egyetemi
tanárt, úgy játszott kezével, mintha szemüvegét törlené, azután
szivartárczáját vette elő, <span class="pagenum"><a name="Page_279"
id="Page_279">-279-</a></span> nagyot pattantott rá, mintha
burnótos szelenczéjéből akarna szippantani, még köhécselt is, míg
végre szenvelgett, hamis pedagóg hangon kezdé:</p>
<p>– Esztike kisasszony, a szerelem végtelen utjában oly pontra
jutottunk, hogy a kellő megértés végett kénytelen vagyok
tantételeimet (mi tudósok doctrinának nevezzük) tapasztalati
kisérlettel is támogatni, különben bizonyítékaim hiányosaknak
mutatkozhatnak.</p>
<p>– Halljuk. (Hozzá mondhatta volna: lássuk.)</p>
<p>Ezen édes beleegyezés után folytatá:</p>
<p>– Diximus, egy korábbi alkalommal, hogy ha hosszas kétely után
széket foglal a kebelben az elméleti vágy, az «ő karjaiba röpülni»,
ez már reményt igérő kórjel a szerelem felébredésére, s azután a
tudomány hátralevő adományait képesítve lettünk befogadni. Most
tehát figyeljen. A ki szeret, annak első szabálya, hogy
szeretettjének kezét megfogja. Például: így. Most a második kérdés,
valjon a szeretet tárgya nyugodtan, békével és ellenkedés nélkül
engedi végbemenni ezen mellőzhetlen műtétet? Mert ha bizalmatlanul,
vagy épen borzadályt érezve visszarántja, akkor rögtön mindennek
vége szakad.</p>
<p>– Láthatja, hogy bizom önben és nyugodt vagyok.</p>
<p>– Százezer köszönet érte. Ezentúl azonban úgy képzelje, hogy nem
a fanyar professzor, nem a szenvedhetlen rideg tudós, hanem azon
végtelenül boldog halandó beszél belőlem, a kinek nincs megtiltva,
hogy önt szeresse. Tehát megfogom e kezet, gyönyörködöm
hófehérségében és soha eddig nem érzett varázslat fog el e puhaság
illetésével. Ekkor még mindig rettegve a legelső visszautasítás
mozdulatától, csendesen és óvakodva felemelem e kezet szomjazó
ajkamig, s ekkor először egy, aztán rögtön rá a csókoknak
megszámlálhatlan ezerét hintem. Kérdés: kegygyel és örömmel fogadja
a leányka e hódolatot, ezen elragadtatást? Mit érez ezalatt ő maga
is? Kedvteléssel és megelégedéssel látja, hogy csak egyik kezével
is ily leírhatlan boldogságot képes ajándékozni? <span class=
"pagenum"><a name="Page_280" id="Page_280">-280-</a></span></p>
<p>– Báró, ön ma nagyon élénk előadást tart.</p>
<p>– Ez azon első kisérlet, melynek sikere tudományos
búvárlatainkban minket tovább vezethet. A férfi úgy tartja meg a
szép kezet, mintha sajátja volna, mintha többé soha elbocsátani sem
szándékoznék. Egyszerre csak a birtokba ragadott kéz, mintha saját
súlyára volna hagyva, alább hull, de mégis mindig gyöngéden
vezettetve, a férfi ajkáról oda esik, a hol az imádónak szíve
dobog. Valjon megolvassa a leányka, hányat ver a felzaklatott szív
másodpercz alatt? Talán az övé sem lüktet észrevehető lassúbbsággal
ugyanennyi idő alatt? Lesüti hát szemét s fel nem nézne a fél
világért, nehogy a szemébe lopózott örömköny elárulja bensejét. A
férfinak azonban, mint tudjuk, két keze van. Eddig imádottjának
balját tartotta rabságban, most hirtelen bal kezébe játsza át
szerzett birtokát, a mi által jobbja felszabadul, vagy mint az
iskola nyelvén beszélnek, «teljesen szabad rendelkezése alá esik».
Igen természetes, hogy a kéz, mely a boldogság első gyönyöreit
élvezé, többé háladatlan tétlenségben nem maradhat, tehát
meghajlik, szeliden simuló félívet képez, átkarolja a reszkető
leánykát s ha tudná is, hogy a következő pillanatban meg kell
halnia, szerelme tárgyát saját kebléhez szorítja. Tüzes ajkai most
akadály nélkül csókolhatják a hajba fűzött rózsabimbót, majd a
selyempuha fürtöket, aztán a felhőtlen homlokot, végre egymás után
a boldogság tengerében fürdő két szemet.</p>
<p>Úgy látszik, hogy Pál báró mindazt, a mit mondott, azon
sorrendben meg is cselekedte a nélkül, hogy elháríthatlan akadályra
találna.</p>
<p>De ezzel egyszersmind vége volt a tanári ékesszólásnak s
beszédének fonala ketté szakadt. Innen túl csak rebegé: kedves szép
kisasszony, drága édes Esztikém, a mi nagyon szívrehatólag
hangzott, de már sok hozzá hasonló szerelmes férfitól is
kitelt.</p>
<p>Szerencséjére értelmes, rokonszenves és olvadozó tanítványra
talált, a ki a hiányos és töredékes vallomásnak értelmét felfogni
és szívében átérezni képes <span class="pagenum"><a name="Page_281"
id="Page_281">-281-</a></span> volt. S míg Pál báró a hajat,
homlokot és a két szemet csókolá, az ő virágzó szép arcza lángba
borulva nyugodott a férfi keblén és csak azt érzette, hogy az egész
világon ez azon egyedüli hely, a hol pihenni és otthon lenni
óhajt.</p>
<p>Mikor pedig megszólalt a ház csengetyüje, mindketten mintegy
varázsálomból felveretve, rémülve ugrottak fel a padról, sehogy sem
értvén, miként mulhalhatik el ily hallatlan gyorsasággal egy teljes
egész óra.</p>
<p>A kert középső utjára érkezve, Zsuzsi néni s a két házi
kisasszony a vendégek elé jöttek, hogy a társaság együtt menjen a
kastély éttermébe. Esztike kisasszony alig tudta, mit cselekszik?
Boldog volt, de hogy soha nem tapasztalt felindultságát leplezze,
Zsuzsi néni nyakába borult, s aztán oly hévvel csókolá összevissza
a két leányt, mintha testvérei volnának, kiket régen nem látott
valamely szörnyű veszedelemből való menekülés után. Pál báró is
hiába igyekezett egykedvűséget színlelni; pödörgethette bajuszát
gépies egyformasággal, de azért minden jelenlevő eltalálta, hogy a
párocska között a legmelegebb nyilatkozatok mentek végbe.</p>
<p>Az özvegy, mint mindig, a hányszor leányára pillantott, anyai
érzéstől ellágyulva mosolygott, s ha legtöbbet sejtett is, ő
igyekezett legjobban azt mutatni, mintha semmit sem venne észre.
Bogárdy Zoltán sem kerülheté ki a megzavarodást, mert azon
égbekiáltó vádat, melyet épen most szórt a Tisza-kabinet szemébe,
egyátalában nem tudta kellőleg bebizonyítani.</p>
<p>A vacsora azonban vígan folyt le, sőt épen a kik bűnösöknek
érzék magukat, úgy mutatták, mintha fönséges étvágyuk volna.</p>
<p>Úgy volt elhatározva, hogy a Dorozsmay család másnap reggel
továbbutazik a borszéki fürdőbe. Épen a csemegét hordták fel, a
midőn Esztike kisasszonynak eszébe jutott valami és kérdé a kastély
lakóitól:</p>
<p>– Hány ló kell, hogy elbírja a mi kocsinkat?</p>
<p>– Hány? – felelé idősb Gencsy Pál báró. – Kettő szépen elég; de
parádéból négyet fogunk be. <span class="pagenum"><a name=
"Page_282" id="Page_282">-282-</a></span></p>
<p>– Igen, de a borzasztó felhőszakadás egész a kőszikla alapokig
elhordta az országutat.</p>
<p>A gencsiek bámulva néztek a kis leánykára, mert valóban legalább
négy hete mult, hogy egy csepp eső sem hullott az égből. A papok
mindennap az ég csatornáinak megnyílásáért imádkoztak.</p>
<p>– Én nem hallottam semmi felhőszakadásról, – mondá Zsuzsi néni
ártatlanul.</p>
<p>– Édes néni, – felelt Esztike, – mielőtt ide értünk, valamelyik
állomáson egy ember kocsit keresett, mert az övének eltört a
kereke. Zoltán bácsi mondta neki: minő pusztulás van az országuton,
s tizenkét ökörrel kell a szekereket vontatni.</p>
<p>Bogárdy elpirult, de aztán az öreg báróhoz fordulva mondá:</p>
<p>– Bocsánat, ez egy kis tréfa volt a régi jó világból, a midőn
Jósa Gyuri, meg Keglevich Miklós gróf uralkodtak Hevesmegyében.
Hallottam, hogy valami pesti zsidó gavallér utazik Borszék felé, s
én valóban nem hittem, hogy a fuvaros komolyan veheti mesémet.</p>
<p>– És mért ne mehetne a gazdag zsidó Borszékre? – kérdé idősb Pál
báró, a ki a szomszéd fürdőhelynek divatba jövését nagyon
óhajtotta.</p>
<p>– Báró úr, – felelt a szélső baloldali képviselő, – miattam
mehet oda akár az egész Jeruzsálem, hanem erre az egyre nagyon
megharagudtam, mert útközben mindenütt <i>grófnak</i> adta ki
magát.</p>
<p>– Az már teljesen más, – felelt a kastély ura egészen
kibékülve.</p>
<p>Dorozsmayné azonban nagyon gyanus pillantásokat vetett Zoltán
bácsira, a kiről tudta, hogy eljár ugyan a szája bizalmas körökben,
de azért valami izléstelen tréfára soha sem vetemedhetik. Inkább
valószinűnek mutatkozott, hogy azon utazó valósággal bizonyos
ismert gróf volt s nem csak annak adta ki magát.</p>
<p>Másnap a korán felhozott reggeli után sok sírás és nyakbaborulás
kiséretében útra keltek a pesti vendégek.</p>
<p>Az utolsó pillanatban, a midőn ifjabb Pál báró kezet
<span class="pagenum"><a name="Page_283" id=
"Page_283">-283-</a></span> csókolt az özvegynek és leányának,
Dorozsmayné igen kegyesen mosolygott és mondá:</p>
<p>– Báró úr, én augusztus és szeptember havát Harasztoson
szándékozom tölteni. Ha kedve lesz hozzá és meglátogat bennünket,
igen szívesen fogadom.</p>
<p>Ezen szertartásos és igen világos meghívással pedig ismét egy új
lépés lett megnyerve a legédesebb remény felé vezető ösvényen!
<span class="pagenum"><a name="Page_284" id=
"Page_284">-284-</a></span></p>
<div class="chapter">
<h3><img src="images/ch06.png" alt="" title="" />XII.</h3>
</div>
<p class="summary">(Egy üres hang, mely az emberi nyelvben
értelemmel sem bir.)</p>
<p>Forró júliusi nap, melyben por, aszály és eltikkadtság
uralkodik, de a sárgult kalász ettől érik s lehajtja fejét.</p>
<p>Rév állomáson az Erdélyből jövő gyorsvonaton, éjnek idején,
szürke szakállas, bozontos bajuszú s a középéletkort meghaladó utas
száll le, bemegy az indóház várótermébe, lefekszik egy padra,
jóízűt alszik világos virradtig, s azután békés türelemmel
unatkozik, sőt koplal egész délig.</p>
<p>Ekkor azonban, ugyanazon irány felől a személyvonat is berobog
az állomásra, s egy bajusztalan öreg úr lép le, könnyű nyári
porköpenybe burkolva, csekély utipodgyászszal.</p>
<p>Mindjárt kitünt, hogy e két idegen találkozót adott itt
egymásnak, mert barátságos üdvözlet után kezet fogtak, s
legkevésbbé sem mutattak meglepetést. Mindketten visszamentek a
váróterembe, asztal mellé ültek és háborítlanul ugyan, de száraz
torokkal kezdtek titkos beszélgetésbe.</p>
<p>Így találkoztak össze levélbeli meghívás folytán Bogárdy Zoltán
és kanonok bácsi. Már leirtuk e két nevet, a midőn jó keresztyéni
lelkiismeretünk szemünkre veti, hogy első helyen mindenesetre az
egyház érdemes tagját kell vala megemlítenünk.</p>
<p>– Drága papom, nagy szükségünk van rád; bocsáss meg, ha ide
hivtalak.</p>
<div class="figcenter" style="width: 372px;"><a href=
"images/i016hq.jpg"><img src="images/i016.jpg" alt="– Drága papom."
title="– Drága papom." /></a>
<p class="caption">– Drága papom.</p>
</div>
<p><span class="pagenum"><a name="Page_285" id=
"Page_285">-285-</a></span></p>
<p>– Mi baj? Mondhatom nem szivesen jöttem e pogány forróságban, s
közbevetőleg legyen mondva, a gyulafehérvári káptalan sem rosszul
ebédel, a rózsamáli bor pedig megérdemli régi jó hirét. Mit akarsz?
Mi dolgom itt az oláhság között, kiket még szent Pál is
odahagyott?</p>
<p>– Semmi. Azaz: oly csekélység, hogy első grammatista korodban is
elvégezhetted volna.</p>
<p>– Dorozsmaynét illeti?</p>
<p>– Természetesen, hogy őt. Honnan lett volna bátorságom, más
akármely ügy miatt, téged oly messziről ide czitálni?</p>
<p>– Mindenre kész vagyok, a miben e nemeslelkű özvegy nő
szolgálatára lehetek. Kivévén…</p>
<p>– Hogyan? kivévén…</p>
<p>– Igen, kivévén, ha megint valami hazugság elmondására akarsz
felhasználni. Ezt kereken megtagadom, mert a multkori most is
nyomja lelkiismeretemet. Sőt még álmomat is háborgatja, étvágyamat
elrontja. Mindenek előtt kérdem, mért kellett nekünk épen ezen
Istentől elfeledett zúgban találkoznunk, a hol vagy éhen hal az
ember, vagy olyan ételt kap, a mit az én elgyengült gyomrom nem
emészthet.</p>
<p>– E miatt ne búsulj. Legfelebb másfél óra mulva olyan terített
asztal mellé ülsz, hogy káptalanod nagy prépostja is megirigyelheti
sorsodat.</p>
<p>– Itt e rongyfészekben?</p>
<p>– Nem épen itt, de félórányi távolra innen. Már szereztem
számodra kocsit; itt vár rád a pályaudvar külső oldalán. Ha
beszéltünk, ha végeztünk, felülsz, elhajtasz és épen ebéd idejére
érkezel a gróf kastélyába.</p>
<p>– A gróf kastélyába?</p>
<p>– Bendeffy Arthur gróf kastélyába. Mihelyt kiérsz az országútra,
meglátod a falunak hegyes fatornyát, s onnan balra, az erdő szélén
a gróf vadászkastélyát.</p>
<p>– S mi dolgom lesz ott?</p>
<p>– Ne félj, Arthur gróf úgy fogad, mint legszívesebben látott
vendégét. Te lészsz üdvözítője, szabadítója, <span class=
"pagenum"><a name="Page_286" id="Page_286">-286-</a></span> és
minden szívbeli gyötrelmeinek orvosa és enyhítője.</p>
<p>– Kérlek, igérj kissé kevesebbet, mert soha sincs lelked inkább
telve gonoszsággal, mint midőn ájtatos képet mutatsz hozzá.</p>
<p>– Ezúttal tiszta őszinteség beszél belőlem. Halld tehát:
Dorozsmayné rád bízza, hogy látogasd meg a grófot, beszélj vele,
add tudomására, hogy ha nincs különös kifogása, az esküvő augusztus
21.-én végbe mehet.</p>
<p>– Ah, ez már más. Így aztán nem sajnálom a fáradságot. Megyek,
rohanok. Hol a kocsim? Jó lovakat kaptál? mert röpülni volna
kedvem.</p>
<p>– Lassan járj, tovább érsz.</p>
<p>– Zoltán! Egészen boldoggá tetted bús atyai szívemet. Tehát
végre is Arthur gróf viszi haza Esztike hugunkat? Végtelenül
örvendek. Bendeffy gróf! ex tam bona catholica familia! Megvallom,
a mikor tegnap délben kaptam leveledet, nem hittem, hogy ily jó
napom lesz. Mintha ujjá születném, elenyészett vén csontomból
minden fáradság.</p>
<p>– Vedd köszönetemet e buzgóságodért, Dorozsmayné hugom nevében.
Különben pedig tartoztál vele, kedves barátom. Te, mint
tiszteletbeli kanonok semmi jövedelemmel sem birsz. Püspököd azon
czím alatt bocsátott el a megyéből, hogy velem együtt gondnoka légy
az árvának, és kezelője az özvegy vagyonának. Meg van igérve, hogy
Esztike esküvője után is megtartod fizetésedet egész életedre.
Pompás sine cura ez, barátom, többet ér némely valóságos
kanonokságnál is, s a mellett oly teljes szabadságot élvezesz, mint
a fekete rigó az erdő közepén. Menj tehát a grófhoz és hozz ott
rendbe minden részletet, minden aprólékos felvételt, a mi hátra
maradt.</p>
<p>– Nem értem. Úgy tudom, hogy a házassági szerződés régen készen
van.</p>
<p>– Igen, de ezen okmány csak a pénzügyi kérdésekre
vonatkozik.</p>
<p>– Mi lehet még függőben? <span class="pagenum"><a name=
"Page_287" id="Page_287">-287-</a></span></p>
<p>– Semmi; még annál is kevesebb. Emlékezel azon utolsó éjre,
melyet Tihamér barátunk halálos ágya mellett töltöttünk?</p>
<p>– Mindenre igen jól emlékezem.</p>
<p>– Félek, hogy nem; mert akkor előre tudnád, a mit mondani
akarok. Sokat beszélt a szegény beteg, de te minduntalan elaludtál
karszékeden.</p>
<p>– Ezt már kereken tagadom.</p>
<p>– Mindig tagadja az, a ki mások jelenlétében elszundikál. Ha
felébresztik, azt hiszi, csak nehány másodperczig bólintgatott;
pedig órahosszat szuszogott legédesdedebben.</p>
<p>– Mi történt hát akkor?</p>
<p>– Semmi fontos, különben felráztunk volna álmodból, hogy szükség
esetén tanu lehess. Haldokló barátunk akkor végső óhajtásait mondta
el, s az özvegy mindent szigorúan megtartani fog.</p>
<p>– Soha sem hallottam valamit ily végső óhajtásokról. A
végrendelet régen készen volt, s mi ketten mindent hűségesen
teljesítettünk.</p>
<p>– Ha egyebet nem tudsz, akkor csakugyan kiderül, hogy úgy
aludtál, mint a hörcsök.</p>
<p>– Nem aludtam! de meglehet, hogy valamit még is elfeledtem.</p>
<p>– Elfeledted, mert a dolognak fontosságot nem tulajdonítottál.
Én sem tulajdonítottam. Mert nemde mindegy az: ha valaki az én
vizslámat ebnek, vagy kutyának nevezi?</p>
<p>– Már micsoda pokróczos hasonlítás ez?</p>
<p>– Csak olyan, mint a többi; kissé sántikál, a mi minden
hasonlításnak természetében fekszik. Most épen valami semmiségről
van szó, melyre példám vonatkozott. Lásd, barátom, az egész nem
<i>több mint üres emberi hang, melynek a nyelvben semmi értelme
sincs</i>. Például: tudjuk, ki a püspök, ki a káplán? Kérdem, volna
abban különbség, ha véletlenül a püspököt neveznők káplánnak, és
megfordítva, ha másként ugyanazt értenők mindkét név alatt, a mit
ma? <span class="pagenum"><a name="Page_288" id=
"Page_288">-288-</a></span></p>
<p>– A példát jól megértettem. Máskor azonban beszélj inkább a
viczispánról meg az esküdtről, a szent hivataloknak pedig hagyj
békét.</p>
<p>– Fő dolog, ha megértettél.</p>
<p>– Zoltán! én neked nem hiszek. Mindig ravasz róka voltál. Ha bal
kezed bársony keztyűvel símogat valakit, jobbodban a köpeny alatt
fejszét rejtegetsz, hogy azzal vágj embertársad fejéhez.</p>
<p>– Bolondság. Ismersz, s hallod, hogy komolyan beszélek.</p>
<p>– Előre látom, hogy darázs-fészekbe küldesz; mert máskor is
mindig akkor rántottál elé, ha parázsból kellett a gesztenyét
kikaparni.</p>
<p>– Szereped könnyű, egyszerű és ártatlan lesz.</p>
<p>– Mért nem mégysz hát magad?</p>
<p>– Azért, mert ily szertartásos ügyhöz tisztes ősz haj, szép
fekete reverenda és vörös öv kell. Ha én mennék, annyi volna,
mintha hordárt küldenének.</p>
<p>– Hiszen a mi a czerimoniát illeti, azt elvállalom, csak hogy
meg is legyen augusztus végére az esküvő.</p>
<p>– Ahhoz kétség sem fér. Legyen csak kezünkben a két keresztlevél
meg a püspöki dispensatio, Pest és az egyetemi templom még olyan
fényes lakodalmát soha sem látott.</p>
<p>– Nem ér ez a fecsegés semmit; lássuk a medvét. Hallani akarom
végre, mi az az üres hang, mely az emberi nyelvben értelemmel sem
bir. Míg ezt nem értem, addig rettegnem kell, hogy most szövöd a
legundokabb galibát.</p>
<p>– Jer, vezetlek kocsidhoz, s tíz másodpercz alatt míg odaérünk,
mindent megmagyaráztam. Magad legjobban neveted majd, hogy ily
semmiségnek oly széles feneket kerítettél.</p>
<p>A tíz másodperczből tisztességes félóra lett, míg kanonok bácsi
csak féligmeddig nyugton érezheté magát s akkor régi hű barátjának
ezer szerencsekivánatával elhalmozva útnak indulhatott. Meg volt
győződve, hogy küldetését óhajtott sikerrel végezheti, mert a mit
még <span class="pagenum"><a name="Page_289" id=
"Page_289">-289-</a></span> feltételkép követelnie kellett a
gróftól, a jólelkű pap előtt valósággal oly csekélységnek látszott,
mely szóra is alig lehetett érdemes.</p>
<p>De már az equipage, melyen a főtisztelendő úr helyet foglalt,
sehogy sem felelt meg a várakozásnak. Ily díszes követséghez
bizonyára más szebb fogat alkalmasabb leendett. Közönséges oláh
fakó szekér volt ez, melyre szénából raktak ülést. Azonban a két
kis mokány ló gyorsan szedegette fel patkolatlan lábát s a mondott
időre a kastély kapuja elé szállítá a nagytekintélyű vendéget.</p>
<p>Kanonok bácsi a porköpenyt levetve vállairól, fekete szinben,
egész méltósággal lépett a kastély külső csarnokába, s maga a
szakácsné, a ki legelőször pillantá meg az érkezőt, vezeté őt az
étterembe, a hol Arthur gróf ebédelni szokott.</p>
<p>Előre is jó «omen» mutatkozott. A gróf ugyan már asztalnál ült,
de még a pirossárga ráklevest sem kanalazá fel, a midőn a belépőben
a régi ismerős arczot megismerte.</p>
<p>– Ah, drága főtisztelendő úr, minő végtelenül kellemes
meglepetés! Legmerészebb álmomban sem remélhetém, hogy még ma ily
szerencsére virradjak. Kérem, tessék leülni s ne vesse meg az én
szerény falusi ebédemet.</p>
<p>Az inas ezalatt második terítéket rakott az asztalra, szemközt a
gróffal s mindjárt megindult a zajos társalgás, melyben mindenki
elmondá, hol s merre járt azóta, hogy utoljára látták egymást.</p>
<p>Kanonok bácsi, természetesen, az ebéd végére hagyá követsége
eléterjesztését. Addig mint két elismert műértő a felhozott ételek
birálgatására szorítkoztak. Azonban a friss erdei szamócza és
cseresznye után a felszolgáló legény eltávozván, a «rendkívüli nagy
követ» így kezdé meg beszédét:</p>
<p>– Gróf úr, én egyenesen Dorozsmayné ő nagysága nevében
jövök.</p>
<p>– Ah? nagy megtiszteltetés. <span class="pagenum"><a name=
"Page_290" id="Page_290">-290-</a></span></p>
<p>Igy felelt meglehetősen szárazon a gróf, a ki az özvegynek
Gencsen tett látogatása és Spuller Jeannette megjelenése óta
kezdett a vőlegényi eszmékről mindinkább leszokni.</p>
<p>– Méltóztatik tudni, gróf úr, hogy Esztike kisasszony épen Szent
István királyunk napján lesz 18 éves s Dorozsmayné ő nagysága azon
izenettel küld engem ide, hogy ha gróf úrnak is úgy tetszenék, s a
határnap iránt ellenvetése sem volna, az esküvőt mindjárt másnap,
augusztus 21.-én megtarthatjuk.</p>
<p>Arthur gróf majd elejtette a kezében tartott pohárkát e
csodálatos módon, váratlanul érkezett nyilatkozat hallatára.
Mindamellett bizalmatlanul, sőt mérgesen és gyanakvólag nézett a
pap szemébe: eszébe jutván, hogy egy ízben épen ezen semmi
befolyással sem biró egyéniség által akarták vele elhitetni a
mesét, hogy Bogárdy Zoltán és az özvegy nő között is egybekelési
terv forog kérdésben.</p>
<p>– Úgy van, gróf úr, – folytatá a kanonok bácsi igaz hivő
lélekkel és tökéletes benső meggyőződésből. – Augusztus 21.-ke
lehet azon szerencsés nap, mely mindnyájunknak legszentebb
óhajtását teljesedésbe hozhatja. Részünkről többé kétkedés,
nehézség, akadály vagy halogatás nem foroghat szóban. Minden
tökéletesen rendben van, vőlegény és menyasszony csak a boldog óra
bekövetkezésére vágynak. Dorozsmayné és családja útban vannak Pest
felé; tegnap mondtak végbúcsut a hires savanyúviznek. Esztike hugom
szebb, frissebb és egészségesebb, mint valaha. Az esküvő után
pedig, ha gróf urnak más jobb terve nincs; ha a forró nyár európai
nagy útra alkalmatlan időszak, a jövendőbeli anyós nagyon
megtisztelve érezné magát, ha az új házaspár, addig, mig tetszeni
fog, a harasztosi kastélyban vesz szállást.</p>
<p>Arthur gróf mintha mély, fagyos dermedtségből ráznák fel, oly
bámulva nézett a papra. Mintha minden, a mi a tél óta történt,
gonosz álom volna, s most ébredne fel a legboldogabb valóságra.</p>
<p>Úgy szerette volna lelkét a feléje mosolygó örömöknek
<span class="pagenum"><a name="Page_291" id=
"Page_291">-291-</a></span> átengedni, mert mint Esztike férje egy
rá nézve elvesztettnek vélt világ dicsőségei újra felnyiltak.
Azonban sokkal váratlanabban érkezett e változás, mint sem lelkében
a hit, e leggyöngédebb növény, rögtön megfogamozhatott volna és
elűzheti onnan azon sötét képeket, melyek ott nehány hónap óta
állandó tanyát vertek.</p>
<p>– Gróf úr, – folytatá papos oktatásait oly hangon, melyből a
pápai csalhatatlanság bizonyos árnyalatának öntudata nem
hiányozhatott. – Minden nagy dolog e világon nehézséggel jár. Ne
csodáljuk tehát, ha a leányok utolsó perczig ragaszkodnak rövid
ideig tartó szabadságukhoz. A természet által beléjök öntött
önállósági vágyból történhetett az esküvőnek elhalasztása. A nőnem
függetlenségének eszméje a természettel ellenkezik s maguk az
asszonyok nevetik azon különczködőket, kik a női emancipatióról
éretlen és unalmas szónoklatokat tartanak. A leány anyjának
korlátlan hatalma alatt áll, ha férjhez megy, urat változtat. A
bölcs férfi mindezt tudva, tűri a menyasszony szeszélyeit, mint
úgyis nem sokáig tartó viczkándozást. Olvassuk az evangeliumot,
vagy az apostolok fejedelmeinek iratait, s láthatjuk, hogy a nő
mindig engedelmességre volt utasítva. Szent Pál mondja: a nő
férjének akar tetszeni, a férj Istennek. Azért adott a természet a
férfinak erős, a nőnek gyenge testalkatot, hogy ha két különböző
akarat áll szemközt, válság esetében a férj még erőszakkal is
érvényesíthesse fensőbbségét. A nők ellenkezése csak boszantás és
aprólékos fondorlatokból áll, mely addig tart, mig a férfi érczes
mély hangjával a «quos ego»-t ki nem mondta.</p>
<p>– Főtisztelendő úr! ez felséges prédikáczió volt. Nagy kár, hogy
a kiket leginkább érdekelt volna a leczke, épen most senki közülök
jelen nem lehetett. Szabad kérdeznem, mi lesz ebből, rám,
érdemetlen férfira a tanulság?</p>
<p>– Mindjárt szolgálok vele. Nézetem szerint a házasulandó mindig
bölcsen cselekszik, ha az esküvő előtt az engedékenynek szerepét
játszsza. Szüksége lehet <span class="pagenum"><a name="Page_292"
id="Page_292">-292-</a></span> gróf úrnak ezen elhatározásra most,
midőn minden tisztába van hozva, egyetlenegy feltételen kívül.</p>
<p>– Ah, tehát mégis van feltétel.</p>
<p>– Oly semmiség, mely e nevet meg sem érdemli. Puszta szó, üres
hang, mely az emberi nyelvben értelemmel sem bir. Szegény Tihamér
barátom végső vonaglása között bizonyos jámbor óhajtást szalasztott
ki ajkairól. Én ugyan nem hallottam, de Bogárdy Zoltán és a gyászos
özvegy erősítik. Kettőjök ellen, magam, hiába küzdök, főkép ha az
özvegy akarata mindenesetre döntő határozatot foglal magában.</p>
<p>– Beszéljen nyiltan és minden további bevezetés nélkül.</p>
<p>– Gróf úr, nem vizsgálom, jogos vagy helyeselhető volt-e
haldokló barátomnak ily különös kivánata. Valószínűleg távolról sem
juthatott volna eszébe, hogy egyetlen leánya valaha még azon
szerencsében részesülhet, hogy az ország elsőrangú családaihoz
tartozó kérőt talál. A kimondott óhajtás kétségtelenül csak a
leányka sorsához illő vőlegényre vonatkozhatott; azonban a
meggondolatlan szó kiröpült s az özvegy e tekintetben egy
hajszálnyit sem akar engedni. Megmondjam, miről van szó?</p>
<p>– Rajta, bátran, ki vele.</p>
<p>– Gróf úr, az utolsó, de mellőzhetlen föltétel, a meghalt
atyának azon óhajtása, mondhatnám szóbeli végrendelete, hogy a ki
leányát nejül nyeri, <i>családja nevéhez a Dorozsmay nevet is hozzá
csatolja</i>.</p>
<p>Arthur gróf, a dölyfös aristokrata, dühösen ugrott fel székéről,
mintha az ablakon akarná a papot kilökni.</p>
<p>Azonban a következő perczben már visszanyerte szokott
egykedvűségét és hidegvérűségét. Érzette, hogy oly kelepczébe
került, melyből ki nem szabadulhat, ha csak mindent szét nem
tör.</p>
<p>Ő! a ki gyermekkorától fogva nevének, rangjának és czímének
imádásában nevekedett fel!</p>
<p>Ő, a magyar mágnás, a született törvényhozó, a főrendek házának
üléssel és szavazattal biró tagja, a ki <span class=
"pagenum"><a name="Page_293" id="Page_293">-293-</a></span> élni
sem akart volna, ha kevesebbnek kellene lennie, mint valami régi
spanyol grand!</p>
<p>És mégis, vagy inkább épen ezért e szörnyű kisértés pillanatában
a legnyugodtabb tudott maradni. Első fölhevülése, a meglepetés
perczében, elszállott, megmaradt a veleszületett nagyúri közöny és
elhatározottság. Vállat vont, egykedvűleg mosolygott s mintha az
élet valamely legprózaibb köznapisága forogna szőnyegen,
felelé:</p>
<p>– Sajnálom, drága főtisztelendő úr, hogy engem megtisztelő
követsége óhajtott sikert nem nyerhet, s tán egészen haszontalanul
fáradott ide, e vad vidékre. Mert Dorozsmayné ő nagysága követelése
felülmulja erőmet, és kivánságát nem teljesíthetem. Az országra
nézve ugyan közönyös, egygyel több vagy kevesebb Bendeffy gróf él-e
a hazában? de nincs szándékomban, semmi áron egy Bendeffy-Dorozsmay
nevű új családot alapítani!</p>
<p>Ezt mondta, de hozzá gondolta, hogy e követelés egyenesen csak
Bogárdy Zoltán arsenáljának legvaskosabb fegyverét képezheti. Azt
sem tagadhatta, hogy ezen utolsó eszköz a legpompásabban «<i>ad
hominem</i>» volt kiválasztva. Azt akarják, gondolá magában, hogy
husz mérföldnyi távolságra megérezzen rajtam a káposzta és
fokhagyma szag!</p>
<p>– Gróf úr…</p>
<p>– Bocsásson meg uram és szakítsuk félbe e meddő vitát. Életemmel
játszhatom, vagyonomat eltékozolhatom, a mit meg is tettem, de azon
elfajult Bendeffy, a ki kiválnék családjából és szép asszonyért, öt
millióért eladná ősi nevét, még nem született e világra.</p>
<p>– Gróf úr, – folytatá a kanonok arczpirulással, mert érzette,
hogy felhatalmazása korlátain túl szándékozik csapni. – Nem kell a
falra festett ördögtől megijedni. Én és méltóságod is ismeri a
törvényt és a szokásokat, hogy nemes, különösen pedig a főrangú
családoknál egy új név felvételére a király beleegyezése
elkerülhetlenül szükséges. Szivemből óhajtanám, hogy <span class=
"pagenum"><a name="Page_294" id="Page_294">-294-</a></span>
méltóságod nem venné komolyan e feltételt, hagyná beszélni az
asszonyokat, a mi nekik tetszik, végre pedig az egész terv a
legfelsőbb beleegyezés hiányában feledésbe megy.</p>
<p>– Értem önt uram és köszönöm jóakaró tanácsát. Azonban e
kisegítő eszköz nekem nem használ. Ha folyamodom a
Bendeffy-Dorozsmay név viselhetésére és indokul felhozom, hogy
vagyoni állapotom helyrehozatalát egyedül a fiuörökössel nem biró
Dorozsmay nőágnak köszönhetem, a király beleegyezése el nem
maradhat. Ő felsége örömmel fogja tudomásul venni, hogy egyik híve
neje vagyona által újra emelkedik. Vagy azt tehetné fel rólam
valaki, hogy egyfelől folyamodom, másfelől pedig járok a
miniszterek nyakára s mindent elkövetek, hogy legfelsőbb helyen
kérelmemtől elmozdítsanak?</p>
<p>– Gróf úr, ez borzasztó megátalkodás. Puszta szóért, üres
hangért, egy névért, mely magában véve semmi jelentőséggel nem bir:
lehet-e, szabad-e ennyi szerencsét, ennyi boldogságot megvetni és
veszendőbe hagyni?</p>
<p>– Vége, örökre vége. Többé e földön ily ügy nem létezik. Elmult,
túlhaladott álláspont, melyre ez életben vissza nem akarok térni.
Ennél most már az is fontosabb, hogy kedves drága vendégemnek a
szivarja végig égett. Én is eldobom a magamét; kérem gyujtsunk egy
újra.</p>
<p>– Ily komoly ügygyel ily könnyelműleg bánni. Még vén szivem is
megreped belé.</p>
<p>– Beszéljünk másról. Szolgálhatok tűzzel? itt a pompás
fidibusz.</p>
<p>– Ily szép leány, ennyi tömérdek vagyon s most minden
menthetlenül kálvinista kézbe kerül!</p>
<p>– Szerencsét kivánok hozzá mindkettőjöknek.</p>
<p>– Még püspököm is szívemre kötötte, hogy katholikus férfit
szerezzünk a gazdag örökösnőnek.</p>
<p>Még sokáig beszélt kanonok bácsi a nélkül, hogy a gróf
hallgatott volna rá s minduntalan másra fordítá a társalgás
folyamát. A nagy meleg, az alkalmatlan legyek, <span class=
"pagenum"><a name="Page_295" id="Page_295">-295-</a></span> a
szúnyogok zizegése, egy lángra lobbanni nem akaró gyufa, mind
érdekesebb tárgy volt előtte.</p>
<p>Midőn aztán alkonyra fordult az idő, a gróf, mint nagy
hatalmasságok szokták, saját kocsijával küldte a rendkívüli nagy
követet Rév állomásra.</p>
<p>– Kiváncsi volnék tudni, – töprenkedék a gróf, a midőn magára
maradt, – mit mond majd erre Porczogh báró? Mit? Semmit. Legfelebb:
hogy mint Porczogh, a kinek bárói diplomája tegnapelőttről szól,
megdorozsmayzta volna ugyan magát, de mint Bendeffy, ő sem tesz
különben.</p>
<p>Azután asztalhoz ült, levelet irt N.-Váradra, valamelyik
pénzintézethez, azon udvarias kérelemmel, hogy a mellékelt ezer
forintost sziveskednének apróbb jegyekre felváltani.</p>
<p>Lóra ült s maga vivé levelét az állomás melletti postára, hogy
még az éji vonaton elvigyék.</p>
<p>Tehát a harmadik ezeres járta.</p>
<p>– Nem is sok – gondolá – ha annyit össze-vissza utaztam. Majd
jobban gazdálkodom, ott… ama bizonyos csendes és sötét helyen.
<span class="pagenum"><a name="Page_296" id=
"Page_296">-296-</a></span></p>
<div class="chapter">
<h3><img src="images/ch07.png" alt="" title="" />XIII.</h3>
</div>
<p class="summary">(Melyben Spuller Jeannette saját személyében lép
fel és rangjához méltó állásába visszavonul.)</p>
<p>Arthur gróf szép álmaitól, fényes reményeitől fosztatott meg s
mégis nyugodt, sőt jókedvű maradt. A sok pénz, mely elszédíté,
elröpült ugyan, de helyébe megszabadult azon megaláztatástól, hogy
rangján alul házasodjék. Igaz, hogy e kellemetlenséget a leányka
szépsége lényegesen enyhítette, de végre is, kimondá már egyszer ő
méltósága e szot: Esztikém a mi társaságunkban soha sem lesz az, a
minek az én nőmnek lennie kell.</p>
<p>Csodálatos! épen a nagy veszteség pillanatában bizonyos
megelégedés szállott mellébe: mert az eddigi küzdelem a remény és
kétségbeesés között egyszerre egy csapással elenyészett. Nem neki
mondtak fel, ő mondott le igényeiről, félrevetvén oly feltételt,
mely büszkeségét sértette.</p>
<p>De azért Arthur gróf jól tudta, hogy e feltétel vagy hamis, vagy
csak hajánál fogva volt elérántva. A győzelmes fél aranyhidat
mutatott a visszavonuló ellenségnek. Mert az elhatározó ütközet nem
ma, hanem a gencsi látogatás napján ment végbe.</p>
<p>– Föl sem tettem volna róluk, hogy ily gyöngédek is tudjanak
lenni. A szó teljes értelmében megbukott, elűzött vőlegény vagyok s
most oly czímet nyújtanak a szakításra, mely a világ előtt csak
becsületemre válhatik. <span class="pagenum"><a name="Page_297" id=
"Page_297">-297-</a></span></p>
<p>Ámde most mit tegyen?</p>
<p>Költötte, habár nem pazarolta is, azon pénzt, mely másnak
tulajdona. Miként nevezik e gazdálkodást a nagy világban?
Egyszerűen, hogy az ember adósságcsinálásból él. Oly állapot, mely
nem ellenkezik a «bevett szokások» törvényével. Csak az volna
gyalázat, ha soha módjában sem volna a fizetés. Ezen eset azonban
itt elő nem fordult, legfölebb késedelemről lehetett szó, a
legközelebbi félév bekövetkezéséig. Vagyis egyszerű «hátrálékban
maradás», a mi már más grófon, sőt herczegen is megesett.</p>
<p>Tehát élt gondtalanul, ebédelt kedve szerint, lovagolt félnapig,
olvasott estig s nem sokára a vadászat gyönyöre is kecsegtetheté.
Mi lesz belőle télen? Ott van hű és szerető anyja, a kinél mindig
otthon van, s mindent kénye szerint tehet, az egy pazarláson
kívül.</p>
<p>És a rejtélyes hitelező, a kitől Porczogh báró hozott pénzt a
lejárt váltók fizetésére? Nem nyugtalanította ő méltóságát e
körülmény, mert Porczogh báró, a hányszor e dologról beszélt vele,
csak vállát vonogatá s azt mondta: ez legyen legkisebb gondod, ha
más baj nem aggaszt, e miatt ugyan jóízüt alhatol.</p>
<p>Egy napon a gróf könyvei között duskált s nem tudta elhatározni,
angol vagy franczia regény olvasásához kezdjen, vagy újra és újra
lapozza végig Casanova hirhedt kalandjainak számtalan köteteit, a
midőn legénye behozta és asztalára tette a vasuti állomással
összekötött postáról érkezett hirlapokat és leveleket.</p>
<p>Ezúttal csak egy levél érkezett.</p>
<p>– Ismeretlen kéz, s nem az én társaságomból került boríték –
dörmögé – én pedig három hét óta várok új hírt Porczogh barátomtól.
Lássuk, kinek van megint baja velem? Bizonyosan valamelyik falusi
kaszinó bált rendez tiszteletemre.</p>
<p>Ím a levél.</p>
<div class="blockquot">
<p class="right">«Révállomás, jul. 25.</p>
<p>Gróf úr! Miután az itteni hatóság kigyógyíthatlanul fejébe
verte, hogy méltóságod ellen sötét bűntervek <span class=
"pagenum"><a name="Page_298" id="Page_298">-298-</a></span>
kovácsoltatnak, van szerencsém az itteni szolgabirónak titkos és
bizalmas meghagyása folytán az ide mellékelt távirati sürgöny
másolatát, tisztán óvatossági szempontból méltóságoddal ezennel
közleni. Legmélyebb tisztelettel maradván</p>
<p class="right"><i>Dorozsmay Róbert</i>».</p>
<p>A mellékelt telegramm pedig így hangzott:</p>
<p class="right">«Bécs, jul. 25., reggel 4 óra.</p>
<p>A régtől fogva húzódó pör, ma reggel 3 óra 10 perczkor végkép
eldőlt. Ön fel van hatalmazva, hogy ezután mindenben, az ezen
esetre vett szóbeli utasítása szerint, cselekedjék.</p>
<p class="right"><i>Werner Károly.</i>»</p>
</div>
<p>– Megint ez az Isten verte, értelem nélküli pör, melyben hírem-
és tudtomon kívül mint alpörös szerepelek. A mennydörgős ménkű
hallotta valaha, hogy hatalmas Bécs városában a törvényszék éjjel
tartson ülést és hajnalban három órakor hozzon itéletet!</p>
<p>Fél óra sem telt bele s a gróf legénye ismét a szobába lépett
azon jelentéssel, hogy egy idegen nő érkezett a kastélyba, s
bizonyos fontos ügyben kihallgatást kér.</p>
<p>– Idegen nő?</p>
<p>– Már látta méltóságod, a midőn tetszett Erdélyben utazni.</p>
<p>Arthur gróf elhalaványodott, habár előre sejtette, ki lehet ezen
rejtélyes látogató. De azért épen most, e válsággal fenyegető
pillanatban, tán életében először szólt legényéhez igen frivol
hangon:</p>
<p>– Szép?</p>
<p>A legény, a kinek soha legcsekélyebb bizalmaskodás sem volt
megengedve, felelet helyett alázattal és kötelességszerűleg hajlott
meg, a mi annyit jelenthetett, hogy nem az ő dolga ily kényes
természetű kérdésben saját véleményét fejezni ki.</p>
<p>A gróf haladék nélkül megnyitá a szomszéd szobába vezető ajtót,
s ott állott előtte az erdélyi utitársnő, az álnevet viselő Werner
Karolina, s most már, mint a <span class="pagenum"><a name=
"Page_299" id="Page_299">-299-</a></span> vele közlött sürgönyökből
értesült, az igazi s rettegett Spuller Jeannette.</p>
<p>– Madame – szólt Arthur gróf német nyelven – mennyire örülök,
hogy kellemes utitársnőmet saját hajlékomban üdvözölhetem. Kérem,
méltóztassék helyet foglalni.</p>
<p>– Köszönöm gróf úr, – felelt a nő tiszta magyar szóval és
hibátlan ékezettel, – engedje meg, hogy állva maradjak s nehány
szóval elvégezzem a rám bizott küldetést.</p>
<p>– Ah, önnek küldetése van hozzám? De hiszen ön tökéletesen
beszél magyarul.</p>
<p>– Jászberényben születtem, gróf úr; csak a sors játéka vetett
később a német tartományokba.</p>
<p>– Kérem, tessék leülni. A vasuton együtt utaztunk. Ez ugyan nem
elég jog az ismeretség folytatására, de én önnek az egész úton
lovagja voltam. Később, Erdélyben, már saját kocsijára is ültem.
Egy szót sem szólok többé, míg itt e pamlagon helyet nem
foglal.</p>
<p>– Ha parancsolja, gróf úr, akkor engedelmeskednem kell. De ha
megmondtam, ki vagyok, ott fogok állni, a hol méltóságoddal szemben
helyem lesz.</p>
<p>Ezzel leült, nem ugyan a pamlagra, hanem egy karszékre.</p>
<p>– Asszonyom, – szólt ekkor Arthur gróf és érzé, hogy szeme kiég
a szégyentől, mert e nő pénzéből két darab ezeres már elköltve
volt, a harmadikat pedig felváltás végett elküldte. – Jól ismerem
azon ügyet, mely önt hozzám vezérli s mondhatom, igen fájlalom,
hogy ily későn lett alkalmam kötelezettségemnek eleget tenni. Ha ön
Werner Karolina helyett mindjárt saját nevén lép elém, ezóta régen
rendbe hozzuk dolgunkat.</p>
<p>– Megbizóim parancsából viseltem e nevet.</p>
<p>– Ezer bocsánat; legtávolabbról sincs jogom kérdéseket tenni. És
ha mégis tudom, hogy e pillanatban Spuller Jeannette asszonyhoz van
szerencsém, nem én fürkésztem ki a titkot, hanem úgynevezett
jóakaróim, <span class="pagenum"><a name="Page_300" id=
"Page_300">-300-</a></span> a kik irántam mutatott részvétből,
mondhatnám falusi sületlen fontoskodásból, magánügyeimbe
avatkoztak.</p>
<p>– Tudom, gróf úr, az itteni hatóság nem tudom, mily sötét
cselszövényt gyanított s kötelességének tartotta az én vett és
küldött távirataimat önnel közleni.</p>
<p>– Ön ezt tudja?</p>
<p>– Oly kis városkában, mint Élesd, semmi sem marad sokáig
titok.</p>
<p>– Szavamra mondom, asszonyom, hogy tudtom- és akaratomon kívül
történt; mert nincs gyűlöletesebb előttem, mint rejtélyeket
puhatolni. De ön Porczogh báró barátom előtt saját nevén mutatá be
magát.</p>
<p>– Nem tehettem mást, mert féltem, hogy a báró, a ki engem
többször láthatott, rám ismer. Különben pedig volt szerencsém már a
gróf úrral is néha szót váltani, de mindig észrevettem, hogy nem
figyelmez rám.</p>
<p>– Ah! ilyen udvariatlan is tudnék lenni? Borzasztóan szórakozott
lehettem azon pillanatban! Újra bocsánatot kérek, elismerem
hibámat. Most azonban semmi ok többé a tiltakozásra. Én már Pestem
kerestem önt, asszonyom, azon házban, mely mint kamatfizetési hely
ki volt jelölve.</p>
<p>– Csak egy napig időztem ott.</p>
<p>– Asszonyom, beszéljünk üzleti ügyeinkről komolyan és szárazan.
Ön Kaula és társa czégtől megvásárolt egy kötelezvényt, mely a
bankárházat cselekvőleg, engem pedig szenvedőleg illet.</p>
<p>– Igen, gróf úr. Megvásároltam, a kötvény birtokomba jutott, s
ott is maradt egy nap s egy éjen át, míg Frankfurtból Bécsbe
visszaérkeztem. Akkor azonban a kötvényt újra eladtam, helyesebben
mondva, átengedélyeztem azon egyénnek, a ki az első vásárlásra
fordított pénzt is kezembe adta.</p>
<p>– Ah, ön újra eladta.</p>
<p>– Az én vásárlásom puszta formaság volt; a kötvény jelenleg az
igazi tulajdonos szekrényében fekszik.</p>
<p>– Értem; valami pénzügyi nagyhatalom, a ki holmi 600,000
forintos aprólékos üzletre nevét sem akarja <span class=
"pagenum"><a name="Page_301" id="Page_301">-301-</a></span>
odaadni. Remélem azonban, hogy új hitelezőm nem marad előttem
sokáig ismeretlen.</p>
<p>– Gróf úr, a valóságos vásárló csak addig volt kénytelen ön
előtt eltitkolni nevét, míg bizonyos eset be nem következik.</p>
<p>– Kezdem érteni. Most jövünk a titok kulcsára. Valami csodálatos
pörről van szó, mely az ügyvédek mesterkélt halogatási kisérlete
miatt, csak ma éjfél után három órakor dőlt el.</p>
<p>– A nagy pör, mely a távirati sürgönyökben folyvást szerepel,
csak olyan, mint az evangeliumban a példabeszéd; mindig mást kell
alatta érteni.</p>
<p>– Mindig világosabban látok. Mert megvallom, nagyot nevettem
azon állításon, hogy a bécsi törvényszék éjfél után három órakor
tartja üléseit. Oly időben, a midőn az angol alsóház tagjai is
aludni mentek. Tehát ezen úgynevezett pör eldöntésétől függött,
hogy ismeretlen hitelezőm jelentse magát, s megparancsolja, hova
küldjük a lejárt kamatok fizetésére szolgáló összeget?</p>
<p>– Gróf úr, ezen fizetési ügyekre nézve nekem semmi megbizatásom
sincs. Ezt a nő, a ki a kötvényt megvásárolta, maga fogja
méltóságoddal elintézni.</p>
<p>– Ah! tehát hitelezőné? ez már érdekes bonyodalom a mai prózai
világban.</p>
<p>Arthur grófnak Porczogh báró nevezetes levele jutott eszébe. S
valóban, a mint ezen értekezlet kezdődött és kifejlődésnek indult,
csak megerősítheté, hogy ily terv lehet készülőben. Tény volt, hogy
egy ismeretlen nő a tönkre jutott nagy földbirtokosnak első helyen
bejegyzett adóslevelét megvásárolta. Ez pedig csak két czélból
történhetett: vagy olcsó áron az összes birtok megszerzésére
számít, vagy mint Porczogh báró vélte, a pénzhatalom rangra vágyik
s grófné akar lenni. Csak az volt új a dologban, hogy nem Spuller
Jeannette-ről van szó. E nő nem szép, nem fiatal. A másik szebb,
fiatalabb is lehet, de épen ily valószinűséggel még vénebb, még
rútabb is!</p>
<p>Ez épen elég volt arra, hogy Arthur gróf visszanyerje
<span class="pagenum"><a name="Page_302" id=
"Page_302">-302-</a></span> nyugalmát és cselekvési szabadságát.
Ezzel pedig együtt járt, hogy természeti hajlama, a büszkeség, a
dölyfösség, melyet csak a nagy úrias könnyelműség enyhíthetett
kevéssé, rögtön érvényre emelkedjék s aztán gúnyos mosolylyal
megjegyzé:</p>
<p>– Asszonyom, leírhatlan kéj az, ha egy tönkrejutott gróf még
azzal dicsekedhetik, hogy legutolsó hitelezőjéül egy nő jelenik
meg. Ha nem volnék az agglegények osztályában mint reményteljes
kezdő, még hiú képzelgő is válhatnék belőlem. Azt hiszem, hogy az
én hitelezőném csinos kis menyecske lehet?</p>
<p>– Gróf úr, – felelé alázattal a látogató, – mint nő, nem lehetek
illetékes biró; de a közvélemény itélete szerint ezen nő dísze
nemének. Fiatal, szép, bájos s kedélyében a földre szállott
angyal.</p>
<p>– Ez már sokat igérő személyes leírás. S miután a híres pör ma
hajnal előtt eldőlt, szabad lesz-e ezen égből leszállott angyalnak
hogylétéről tudakozódnom?</p>
<p>– Gróf úr, a nagy pör nem egyéb, mint a mi minden halandóra ki
van mérve. Küldőm akarta, hogy e kérdést ily alakban említsem és
így értsem, ha vett sürgönyeimben találom. Az ügyvéd az orvos, a ki
a természetnek e kérlelhetlen adóvégrehajtóját egy ideig
visszatartja. De azért az erősebb mindig győz, s ma hajnalban
bekövetkezett a kimaradhatlan tény, mely ellen nincs
felebbezés.</p>
<p>– Valami haláleset?</p>
<p>– Úgy van, gróf úr.</p>
<p>– Az égre kérem, szóljon világosabban – kiáltott a gróf, a kinek
lelke hirtelen egészen más irány felé ragadtaték.</p>
<p>– Gróf úr, Burghammer herczeg e nap első óráiban megszünt
élni.</p>
<p>– Mit hallok! a herczeg meghalt?</p>
<p>– Az orvosok hat hét óta csak óráról-órára igérték a herczeg
életének meghosszabbítását. Most mindennek vége van. Van szerencsém
jelenteni, hogy engem a herczegnő küldött ide, azon megbizatással,
hogy a <span class="pagenum"><a name="Page_303" id=
"Page_303">-303-</a></span> herczeg halála hírének vettével,
átadjam méltóságodnak ezen levelet, mely mindent megmagyaráz.</p>
<p>– Mely mindent megmagyaráz, – ismétlé a gróf gépileg és egész
testében reszketve. – És Louise? a herczegnő, özvegy?</p>
<p>– Gróf úr, ez a herczeg halálának természetes következménye.</p>
<p>– És ki ön, a ki hetek óta közelemben él, és oly érdekeltséget
mutatott irányomban?</p>
<p>– Én, gróf úr? Én épen senki sem vagyok e világon. Spuller
Jeannette, kegyes herczegnőm legalázatosabb komornája.</p>
<p>– A herczegnő komornája?</p>
<p>– Senki más. Most pedig engedje gróf úr, hogy elhagyjam e
széket, mely engem nem illet, és állva hallgassam további
parancsát.</p>
<p>– Semmi esetre sem. Ön komorna? nem változtat a dolgon. Ön engem
büszke, dölyfös úrnak tart? Az vagyok, de büszkeségem nem abban
áll, hogy erőtlenek s azok ellenében, kik jóakaratot tanusítanak
irántam, magas rangomba kapaszkodjam. Ön Bécsben hagyta a
komornaságot; hozzám csak a jászberényi derék és művelt lelkű nő
jött küldetésbe; ön az én utitársnőm, a kinek kellemesen eltöltött
órákat köszönhetek. Én önnek némely csekély lovagias szolgálatot is
tettem, ez pedig annyi, mint férfiak között a pohárkoczintás.
Kérem, maradjon helyén, ha pedig eljön ideje, saját kocsimon küldöm
Élesdre, hogy éji nyugalmat találjon és friss erővel indulhasson
hosszú útjára.</p>
<p>– Csak addig távozom e szobából, míg gróf úr e levelet
átolvassa.</p>
<p>– Nem engedhetem. Magam megyek a könyvtárba; átolvasom a
herczegnő levelét s ha kell, a választ is megirom.</p>
<p>Ezzel megnyitá a legközelebbi ajtót s bement azon szobába,
melyet a három könyvszekrény s iróasztal miatt a háznál könyvtárnak
neveztek. <span class="pagenum"><a name="Page_304" id=
"Page_304">-304-</a></span></p>
<p>Ím a levél:</p>
<div class="blockquot">
<p class="right">«Bécs (kelet nélkül).</p>
<p class="i2">Kedves barátom!</p>
<p>Rettenetes napokat élek. Egyrészről a herczegnek vészszel
fenyegető betegsége aggaszt, másfelől kinzó kétség gyötör, hogy
férjem tudja, mint szerettem egykor önt, s tán most sem tudok a
multról megfeledkezni.</p>
<p>Ehhez járul az aggodalom önnek válságos sorsa fölött. Ismerem
helyzetét, ön elbeszélte nekem, mások is írtak róla. Az esküvő
elhalasztása után nem kétkedtem, hogy a millionaire családban
fondorkodnak ön ellen s ha a szép Esztike hajlandó volna is szavát
megtartani, környezete mindent elkövet e házassági terv
elejtésére.</p>
<p>Komornám levélben értesített, hogy szerencsés véletlen folytán
önnel együtt utazott Erdélybe. Tőle hallottam a botrányos hírt,
hogy az ellenség a másnak igért menyasszonyt Gencsre, a vetélytárs
szülőinek kastélyába vitte látogatóba. Ez oly tény, oly elhatározó
tüntetés, mely minden kétséget elenyésztett.</p>
<p>Vigasztaljam önt? Miért, ha csak sok pénzt s mellé szép asszonyt
veszt el ezzel? mert valamely regényes és gyógyíthatlan
szerelemről, tudom, soha szó sem volt.</p>
<p>De önnek megelégedetten és boldogan kell élnie, Arthur, sőt
bizonyos határon belül még rangját és büszkeségét is föntartania
szükséges.</p>
<p>Bárha birnék erővel annyit tenni önért, mint kivánnám. De egy
elfeledhetlen múltnak édes emléke feljogosít engem arra, hogy a
legelső sorban álljak azok között, kik sietnek legőszintébb
barátságukat felajánlani.</p>
<p>Kérem, Arthur, ne értsen félre. Mindeddig semmit sem követtem
el, a mi önnek férfiúi büszkeségét sérthetné. A herczeg,
kivánatomra, átadta nekem azon összeget, mely házassági
szerződésünkben ki <span class="pagenum"><a name="Page_305" id=
"Page_305">-305-</a></span> volt kötve. Teljes szabadságomban
állott e tőkét úgy helyezni el, mint legjobbnak itéltem. Én tehát
megvásároltam az ön birtokaira bejegyzett követelések közül a
legelsőt. Ez teljes biztonság rám nézve és nem vethetem szememre,
mintha legtisztább baráti érzelmemet pénzkérdéssel tettem volna
kétértelművé. Hiszen annak idejében a kamatokra nézve is könnyen
megegyezhetünk.</p>
<p>Ha ön levelemet elolvassa, akkor a herczeg megszűnt élni. Mert
ha meggyógyul, soha e sorok az ön szeme elé nem kerűlhetnek.</p>
<p>És mégis erőt kellett szereznem ahhoz, hogy férjem életében is
az ön helyzetével foglalkozzam, mert rettenetes világban élünk,
melyben a legjobb emberek sem becsülik az élet értékét úgy, mint
kötelességük volna. Mindnyájan reszketve nyúlunk a hirlapokhoz,
félvén, hogy halálhírét olvassuk legjobb barátunknak, a ki egy
szörnyű megkisértés perczének ellen nem állhatott és saját maga
ellen emelé fel kezét. Én pedig akarom, követelem, hogy ön éljen,
sőt büszkén nézzen le a magasból s vesse meg az oly
szerencsétlenségeket, melyek csak a köznapi lelkeket sújthatják
le.</p>
<p>Ha e czélt elértem, ha megemlékezésem által önnek nyugalmat, s
tán vígaszt szereztem, akkor azon kellemes öntudattal élek tovább,
viselem sorsomat, teljesítem kötelességeimet, hogy az igazi, hű és
változhatlan barátság követeléseinek erőmhöz képest megfelelni
igyekeztem.</p>
<p class="right"><i>Louise</i>.»</p>
</div>
<p>Nagy figyelemmel olvasá végig e levelet Arthur gróf s legelső
gerjedelmében tollat ragadott, hogy a választ megírja. Lelke tele
volt gondolatokkal, szíve érzelmekkel s azt hitte íveket fog tele
írni, míg mindent, a mi elméjében felmerült, elmondhat.</p>
<p>Azonban megütközve vette észre, hogy mindjárt az első sorokban
megakad tolla s bármiként erőködik, mondatai nem hogy bensejének
érzelmeit kifejeznék, <span class="pagenum"><a name="Page_306" id=
"Page_306">-306-</a></span> de még a helyzet egyszerű s világos
követelményeinek sem felelnek meg.</p>
<p>Sehogy sem tudott oly hangot találni, mely e választ
jellemezhetné. Mert épen oly lehetetlen volt a herczegnő lépéseit a
vagyon tekintetében elfogadni, mint visszautasítani. Közönséges
hálaömlengésekre pedig még a tentát sem akarta fogyasztani.</p>
<p>Hosszas erőködés után csak arról győződött meg, hogy ily levélre
más válasz nem lehet, mint megkérni a herczegnő kezét.</p>
<p>Ámde ezt a jelen pillanat a legerőszakosabb hatalommal tiltotta.
Most, a midőn a férj a halottas ágyban feküdt, tán még ki sem hült.
Önmaga iránt érezne undort, iszonyatot és borzadályt, ha e szót
kibocsátaná ajkán.</p>
<p>Tehát semmi irásbeli válasz: ez volt a legidőszerűbb eljárás,
ezt követelé a helyzet, a pillanat gyászos ünnepélyessége.</p>
<p>Visszajött az elfogadó szobába s a karszék mellett állva
várakozó komornának mondá:</p>
<p>– Asszonyom, a herczegnő oly levelet írt, melyre válaszolnom e
pillanatban lelki erőm hiányzik. Kérem, mondja meg neki, hogy
hozzám mutatott barátságát soha ez életben el nem feledem s mihelyt
az illem megengedi, felmegyek Bécsbe és személyesen óhajtok vele
beszélni.</p>
<p>– Gróf úr, az én herczegnőm ezen válaszszal bizonyosan teljesen
ki lesz elégítve. Csak azt kell megjegyeznem, hogy a herczegnő a
temetés s némely netán mulaszthatlan teendőinek bevégzése után
elhagyja Bécset és édesanyjánál, a herczegnőnél szándékozik állandó
lakást venni.</p>
<p>– Akkor Bogfalván találkozunk.</p>
<p>– Ezzel elvégeztem küldetésemet, kérem méltóságodat, engedje
meg, hogy távozhassam.</p>
<p>– Isten önnel; mikor utazik?</p>
<p>– Még az éjjeli gyorsvonattal, hogy holnap délután fél háromra
Bécsben lehessek. <span class="pagenum"><a name="Page_307" id=
"Page_307">-307-</a></span></p>
<p>– Kocsim a kapu előtt várja. Szükség esetében hova intézzem
levelemet?</p>
<p>– A herczegnő ügyvéde, Werner Károly.</p>
<p>– Ah? Werner Károly? Bankgasse 9?</p>
<p>– Ha méltóságod ezen czím alatt ír, levele bizonyosan megtalálja
a herczegnőt, akárhol lesz.</p>
<p>– Köszönöm. Ez az ember nevezett el engem «alpörös»-nek?</p>
<p>– Ügyvédi észjárás, fiskálishoz illő romantika, méltóságos uram.
Van szerencsém magamat gróf úr kegyeibe ajánlani.</p>
<p>– Isten vezérelje, Jeannette.</p>
<div class="figcenter" style="width: 355px;"><a href=
"images/i017hq.jpg"><img src="images/i017.jpg" alt=
"– Isten vezérelje, Jeannette." title=
"– Isten vezérelje, Jeannette." /></a>
<p class="caption">– Isten vezérelje, Jeannette.</p>
</div>
<p><span class="pagenum"><a name="Page_308" id=
"Page_308">-308-</a></span></p>
<div class="chapter">
<h3><img src="images/ch09.png" alt="" title="" />XIV.</h3>
</div>
<p class="summary">(Az illem még ma tiltja a szív hangján
megszólalni, de megengedi, hogy üzleti ügyeket tisztába
hozzunk.)</p>
<p>István-nap után, midőn a «kéjvonatokon» ide hurczolt vidékiek
már elhagyták a fővárost, Arthur gróf és Porczogh báró, vasuti
vonatra ültek és utaztak azon állomásra, mely legközelebb esik
Bogfalvához, de egyszersmind Harasztoshoz is. Miután pedig csak
ketten ültek egy első osztályú coupéban, bátran és háborítlanúl
beszélgethettek.</p>
<p>– Mily szerencse, hogy Hohenmark herczegnő még él, – kezdé
Porczogh báró, a ki önző lelke sugalata szerint, minden dolgot csak
hasznossági szempontból szokott felfogni. – Különben az illem
megsértése nélkül Burghammer herczegnőhöz közelednünk sem lehetne.
Így pedig tisztelgünk az idősb herczegnőnél, s ha gyászba öltözött
leányát nála találjuk, az nem ellenkezik a bevett szokásokkal.</p>
<p>– Mégis tán jobb lett volna, ha nem irunk, hanem mint egyszerű
condolensek jelenünk meg néhány perczre.</p>
<p>– Nincs nagyobb udvariatlanság, mint az égből alá pottyanva,
véletlenül betoppanni valamely háznál. Mert kitehetjük magunkat
azon elviselhetlen kellemetlenségnek, hogy csak erőtetett
vendégszeretetet találunk, míg így kipuhatoltuk az utat, s minden
készen áll fogadtatásunkra. E mellett még más prózaiabb részlete is
van az ily megrohanásnak, ha falun történik.</p>
<p>– Ugyan mi? kérlek. <span class="pagenum"><a name="Page_309" id=
"Page_309">-309-</a></span></p>
<p>– Csodálom, hogy el nem találod. Azonban te sohasem szoktál
terveid végrehajtásában az elmaradhatlan gyakorlati részletekre is
gondolni. Képzeld, mily nyomoruságos állapot várna ránk, ha
megérkezvén az állomásra, paraszt kocsit, szénából felhányt
üléssel, kellene fogadni, s így menne két herczegnő látogatására,
Bendeffy gróf és saját csekélységem, uri elegantiával.</p>
<p>– Báró, neked mindig igazad van. Még gazdag koromból maradt
rajtam a szokás, hogy ily mellékes dologról mindig valamelyik
fizetett alárendeltem gondoskodjék.</p>
<p>– Elégedjél meg tehát, ha ma e szolgálatot igazi hű barátod
teljesíti.</p>
<p>Kezet fogtak és Arthur gróf elismeré, hogy barátja mindig jó
tanácsot tudott adni.</p>
<p>– Még jó félóránk van az állomásig, – folytatá a báró, – tehát
felhasználom az időt s mondok egyet-mást. Barátom, nemes emberi
szavamra mondom, hogy a Kaula és társa czéggel végbement üzlet
annyira tudtomon kívül történt, hogy Spuller Jeannette kalandos
megjelenése épen úgy bolonddá tett engem, mint hajdanában, az
álarczos bálban akármely rózsaszínü dominónak incselkedése. De már
a mi lejárt váltóid kifizetésének történetét illeti, nem tagadom,
hogy részes vagyok az összeesküvésben, s most már felhatalmazást
nyertem nyiltan szólani.</p>
<p>– Beszélj barátom.</p>
<p>– Nézz ide, – s ezzel tárczájából kivett egy negyedívnyi lapot.
– Itt van irkád; itt van saját kéziratod; bele van irva az összeg,
a kelet és legalul neved. Ha most én e papirkából nem csinálok
fidibuszt, csak azért teszem, mert nem szokásom oly adomát
utánozni, melyet a mesefaragók Rothschildre és egy császárra
költöttek. E helyett ezer darabra tépem kötvényedet, kidobom az
ablakon, atomjait a szél szárnyaira bocsátom, ám szedje össze, a
kinek ideje lesz hiábavaló fáradságra vállalkozni.</p>
<p>– Porczogh! ne mondd tovább. Egyszerre vastag <span class=
"pagenum"><a name="Page_310" id="Page_310">-310-</a></span> hályog
esik le szememről, s nekem már régen tudnom kellett volna, hogy e
világon csak egy lény lélegzik, a ki még velem gondol. Oh Istenem,
ki hitte volna, hogy romlott századunkban még szív is
létezhetik!</p>
<p>– Úgy van. Ő volt őrangyalod és senki más. Mert a kik legjobban
mutatták sajnálkozásukat, majd kipukkantak a káröröm kéjében. Ő
azonban először kiragadott az örvény széléről, másodszor képessé
tett, hogy föntarthasd magad, menekülj a fölötted összecsapó habok
közől és kösd meg a rád nézve oly előnyös pénzházasságot.</p>
<p>– Louise, Louise!</p>
<p>– És mondhatom, drágán fizette meg önzéstelen regényességét. De
miután csak több vagy kevesebb pénzről van szó, nem sokat gondol
vele.</p>
<p>– Tudom, a herczeg végrendeletéről akarsz beszélni.</p>
<p>– Eddig csak azt tudom, hogy Burghammer úr más végrendeletet
igért élőszóval, és mást hagyott hátra írva, megpecsételve és tanuk
bizonyságával ellátva. Azt hiszem, hogy az özvegy herczegnő talál
majd időt és alkalmat e tárgyról bővebb felvilágosítást adni.</p>
<p>– Porczogh! ezt csak szerető szív tehette. Én lábai elé
borulok.</p>
<p>– Megérdemli. Hanem mindent a maga idejében kell tennünk. Most
pedig ne láss egyebet rajta, mint a fekete gyászruhát, mely minden
időszerűtlen nyilatkozatot szigorúan eltilt. Ha te nem élsz a
világon, Burghammer herczeg özvegye rövid időn Bécs legünnepeltebb
hölgye. Szépsége elsőrendű csillag, rangja egyenlő a
Schwarzenbergekkel, s mint dúsgazdag, tetszése szerint választhat
második férjet. De ő szeretett téged leány korában és most is csak
érted él. Önzéstelenűl szeretett, mert a mit érted tett, nem vár
jutalmat. Légy iránta háladatos s akkor meglátod, hogy
életbölcseségi szabályaimnak gyakorlati haszna van. Mert a teljes
meggyőződés, hogy a nő szeret, erősebb kötelék az <span class=
"pagenum"><a name="Page_311" id="Page_311">-311-</a></span> érzéki
szerelemnél, melyet a szépség ébreszt fel, a birtok és a megszokás
hamar elenyésztet.</p>
<p>Megérkezvén az állomásra, ujra kitünt Porczogh báró észjárásának
csalhatlansága. Két fakó szekér és két részeg kocsis leskődött a
tovább utazni szándékozókra. Ellenben ott kevélykedett a bogfalvi
fogat is, mely ily környezetben igazi herczegi fényűzést
képviselt.</p>
<p>De még egy másik uri kocsi is feltünt a háttérben s a két jó
barát a sötétszürke bérruháról azonnal ráismert a Dorozsmay-ház
cselédségére.</p>
<p>A következő pillanatban Gencsy Pál báró is előkerült valamelyik
vaggonból s átadá könnyű podgyászát az elébe siető inasnak.</p>
<p>– Porczogh! – suttogá Arthur gróf, – látom az erdélyi vad bárót
s minden bölcs oktatásodból üres szószaporítás lett. Valami
láthatlan hatalom parancsolja, hogy megrohanjam, megsértsem és
párbajra kényszerítsem.</p>
<p>– És miért?</p>
<p>– Hiába minden színlés; ez a gyerkőcz győzelmet aratott rajtam s
földig vagyok lealázva.</p>
<p>– Arthur! egyszer már karodon ragadva tartóztattalak vissza ily
meggondolatlanságtól s most megint vak szenvedélyed szavára
hallgatsz. Tudd meg: soha sincs a férfi bizonyosabban megalázva,
mint mikor e miatt kell valakit megvernie, vagy ezért verik meg. S
minő megalázásról beszélsz? Egy suhanczkodó diák versenyezett
veled. Nincs eltiltva. Egy kis iskolás leány választást tett saját
korlátolt izlése szerint, de szabadságában állott. Olyan legfelsőbb
itélet ez, melytől csak a pisztolylövéshez van felebbezés? Arthur,
ma is az vagy, a ki tegnap voltál. Emeld fel fejedet s ha
eltékozlott vagyonodból valamit vissza akarsz szerezni, hidd meg, a
legrosszabb eszköz erre az, hogy ő vagy te a gyepen hörögd ki a
lelkedet.</p>
<p>– Egy győzelmi tekintet tőle és én szelidíthetlen vadállat
vagyok!</p>
<p>– Jer, közeledjünk hozzá, közönynyel, egykedvüséggel,
<span class="pagenum"><a name="Page_312" id=
"Page_312">-312-</a></span> de méltósággal, s meglásd, utánozni
fogja példánkat.</p>
<p>Előre léptek tehát s mintha most pillantanák meg az ifju bárót
először, maga Arthur gróf mondá:</p>
<p>– Jó reggelt, Pál. Úgy látom, Harasztosra mégysz?</p>
<p>– Igen; egy vagy két napra.</p>
<p>– Mi pedig Bogfalvára szándékozunk, de még ma estére
visszatérünk. Jó mulatságot.</p>
<p>– Köszönöm. Isten veletek.</p>
<p>Ebből állott az egész találkozás. Pál báró látta ugyan Pesten, a
Dorozsmay-házban a fiatalabb herczegnőt, de nem volt annyira
ismerős vele, hogy igényelhette volna a szerencsét, üdvözletet
izenni. Arthur gróf pedig, kanonok bácsi által szóval kifejezett
válasza után, a gazdag családdal minden további összeköttetést
végkép ketté szakítottnak tekintett.</p>
<p>Midőn a két jó barát felült a bogfalvi kocsira, Porczogh báró,
hogy a mindig fülelő cselédség ne értse, franczia nyelven
mondá:</p>
<p>– Lásd barátom, ilyen a valódi élet, ilyen a correct modor a
világban. A mit te akartál elkövetni, az a mult századokba való, a
mikor az emberek mindenki fölött uralkodni akartak, csak magukon
nem. Megengedem, hogy ily helyzetben, mint te vagy a báróval
szemben, ha regényt irna valaki rólatok, az olvasó kérlelhetlenűl
követelné, hogy törj ki, dúlj-fúlj, hordj rakásra borzasztó
gorombaságokat, másnap pedig egyikőtöket saroglyán vigyék, obductio
végett, a kórházba. Szerencsédre, melletted őrködhetik néha egy
flegmatikus filozofus, a ki füledbe súgja: mindig a hideg okosság
szavára hallgass s ne tartsd dicsőségednek, ha a botrányokra
leskődő közönség kiváncsiságát, saját károdon elégíted ki.</p>
<p>Bogfalván Hohenmark herczegnő fogadta az érkezőket s különösen
Arthur grófot oly barátságosan látta, mint nehány évvel ezelőtt, a
midőn Harasztoson megismerkedett vele.</p>
<p>Louise herczegnő csak a rövid ebéd ideje alatt volt <span class=
"pagenum"><a name="Page_313" id="Page_313">-313-</a></span>
látható. Ekkor is gyász öltözete uralkodott minden szaván, s a ki
nem ismerte a szívében égő lángot, ezen tartózkodása miatt méltán
hidegséggel vádolhatta volna.</p>
<p>Fekete kávé után, az idősb herczegnő azon czím alatt, hogy
megmutatja szegényes, de tisztán tartott kertjét, sétálni hivá
vendégeit. Hárman indultak, de Porczogh báró jól tudta, mennyire
fölösleges itt az ő jelenléte. Addig keresett a kertben oly
növényt, mely őt igen érdekelni látszott, míg végre egészen hátra
maradt.</p>
<p>Ekkor aztán beszélni kezdett az anya arról, a mit gyászt viselő
leányának szőnyegre hozni lehetetlen volt.</p>
<p>– Gróf úr, engem Hohenmark herczeg, mint egyszerű
lovas-kapitány, ezért a kis bogfalvi birtokért vett nőül, de azért
nem volt boldogtalan velem. Leányom, Louise, első csalódása után
Burghammer herczeg mesés gazdagságának oltalma alá menekült, a hova
női kötelességet, kifogástalan hűséget vitt, de tán szívet mégsem.
Ez lehet oka, hogy a herczeg nem tartá meg szóval sokszor
hánytorgatott igéretét az irott végrendeletben.</p>
<p>– Hallottam, hogy a herczeg szószegő és háladatlan volt.</p>
<p>– Mindössze ennyi áll, leányomról, végrendeletében: «nőm
jövőjéről már életemben gondoskodtam.»</p>
<p>– Semmi több, még egy udvarias szójárás sem?</p>
<p>– Ez az egész; de a leányom így van legjobban megelégedve s
boldog, hogy oly hagyománynyal, mely úgysem szívből származott
volna, nincs megszégyenítve. A herczeg igéré, hogy azon 5000 hold
földet, melyet Somogymegyében vásárolt, s melynek jövedelmét,
tűpénz czímén, leányom eddig élvezte, mint szabad tulajdont
ráruházza. Igérte, hogy bécsi palotáját, mely a benne rejlő
kincsekkel és értékpapirokkal két és fél millióra volt becsülve,
szintén neki hagyja; de a végrendeletben mégis a mellékág
zsákmányára bocsátotta. Mi maradt tehát a sok szóból?</p>
<p>– A legértékesebb kincs, Louise herczegnő, mindenesetre
megmaradt. <span class="pagenum"><a name="Page_314" id=
"Page_314">-314-</a></span></p>
<p>– Pénzről beszéltünk, gróf úr, – felelé a herczegnő, nem nagyon
lelkesedve a hallott költői közbekiáltás fölött. – Mi maradt végre?
A 750,000 forint, mely a házassági szerződésben ki volt kötve.
Ebből 640,000 forint ment a Kaula és társa czég követelés
megvételére, 110,000 forint pedig állampapirokban. Ehhez járul a
300,000 forint ékszer, melylyel a herczeg nejét különböző
alkalmakkor meglepte. Leányom e haszontalan fényköveket még Bécsben
eladta, s a fönnebb említett összeget hozzáadván, annyi értékpapirt
vásárlott össze, hogy az így nyert kamat évenkinti 22,000 forintot
képvisel.</p>
<p>– Óriási gazdagság, herczegnő. Én mondom ezt, a korábbi
lelkiismeretlen pazarló, a ki ezóta megtanult gazdálkodni.</p>
<p>– Tehát számítsunk. Ha beteljesedik, a mit ön levelében
ajánlott, és én, ismerve leányom érzelmét, szívesen jóváhagyok,
akkor az új háztartás szükségeinek fedezésére készen áll először: a
36,000 forint kamat, első helyen betáblázva a Bendeffy-birtokra;
másodszor: 22,000 forint leányom értékpapirjainak szelvényeiből;
harmadszor: az én halálom után, a mi szegény kis Bogfalvánk, mely
jó és rossz évet számítva, mégis kiizzad évenként 8000 forintot.
Összesen 66,000 forint jövedelem.</p>
<p>– Kimeríthetlen aranybánya.</p>
<p>– Menjünk most át az ön vagyonára.</p>
<p>– Herczegnő! ezzel hamar készen leszünk, mert a mivel most
birok, kevesebb a semminél.</p>
<p>– Meglátjuk. Ha leányom hozományába beszámítottam Bogfalvát, nem
hagyhatjuk ki az önéből azon 30,000 forintot, mely szintén csak
édes anyja után, vár önre.</p>
<p>– Adja Isten, mentől később.</p>
<p>– Magam is ezért imádkozom, mert Bogfalvával is épen ezen eset
fordul elé. Ezenkívül…</p>
<p>– Ah, ezenkívül! herczegnő, én ezenkívül semmitsem tudok, a mit
sajátomnak nevezhetnék. <span class="pagenum"><a name="Page_315"
id="Page_315">-315-</a></span></p>
<p>– Keressük csak, s mindjárt megtaláljuk. Az ügyvéd, a ki a Kaula
és társa czég követelésének megvásárlásában közbenjárt, kötelessége
szerint betekintett a telekkönyvbe.</p>
<p>– Nagyon tragikus könyv ez rám nézve, herczegnő.</p>
<p>– És úgy találta…</p>
<p>– Hogy a fizetési kötelezettség az egész jövedelmet
felemészti.</p>
<p>– Felemészti ma, de nem holnap. Mert a kötelezettségek között
évenkinti 40,000 forint törlesztés van. Tehát 10 év mulva 400,000
forinttal kevesebb az adósság és 20,000 forinttal több a
jövedelem.</p>
<p>– Tíz év mulva!</p>
<p>– Ne nevessen a tíz éven, mert ezzel csak minket vénasszonyokat
gúnyol. Inkább higyje el nekem, hogy tíz év mulva is élni akar az
ember s tán még örököst is adhat az Isten. Szóval, ki van számítva,
hogy 22 év mulva tisztán állhat a Bendeffy-birtok.</p>
<p>– Eddig a számtudósok 32 évről beszéltek.</p>
<p>– Úgy van, de a legelső s legnagyobb követelés, mint hozomány,
visszakerül a házhoz.</p>
<p>– Ez már valóban más. Herczegnő, önben a legjelesebb
pénzügyminiszter veszett el.</p>
<p>– Csak jó magyar gazdasszony akarok maradni, daczára fönhéjázó
német czímemnek. Most pedig mindent tisztába hozván, keressük fel
Porczogh bárót.</p>
<p>– Herczegnő, ez a gyász év előttem több mint az
örökkévalóság.</p>
<p>– Már csak mindössze 10 hónap.</p>
<p>– Szabad lesz néha itt megjelennem?</p>
<p>– Jövő juliusig mentől ritkábban. Nem óhajtom, hogy a szomszédok
beszéljék: ime mutatkozik már a régi udvarló s alig várják
Bogfalván, hogy ujra menyekzőt üljenek.</p>
<p>Búcsuzáskor Louise herczegnő csak ablaka függönye mellől intett
üdvözletet; hanem a rokonszenves tekintet, mely régi barátjára
esett, értékesebb volt minden ékesszólásnál. <span class=
"pagenum"><a name="Page_316" id="Page_316">-316-</a></span></p>
<p>A két jó barát kocsira ült s az első félórában mindketten mély
gondolatokba merülve hallgattak.</p>
<p>– Porczogh! – töré meg a csendet Arthur gróf, – egész óra alatt
kizárólag pénzről és üzleti dolgokról beszéltem a herczegnővel.</p>
<p>– A legbölcsebb s leggyakorlatibb tárgy minden világlátott
vőlegény előtt.</p>
<p>– Mindig a herczegnő vitte a szót, nekem csak a képmutató
hallgatás szerepe jutott. És akárhogy erőlködtem, lehetetlen volt a
36,000 forint kamatfizetési kérdést megpendítenem. Mit tegyek? Épen
oly borzasztó ezt elfogadni, mint a minő képtelenség
visszautasítani.</p>
<p>– Barátom, ily sajátszerű esetekre nézve régen ki van találva az
útbaigazító szabály.</p>
<p>– S az volna?</p>
<p>– A két rossz közül a kisebbiket kell választani! Tartsd meg s
abból csinálj dicsőségi tőkét, hogy a lehetőségig jól
gazdálkodjál.</p>
<p>– Ki hitte volna, hogy a történtek után még szerencsés sors is
kecsegtessen!</p>
<p>– Gondold hozzá, hogy meg is érdemlettél valamit. Nem voltál
teljes életedben tökéletes gentleman? Megcsaltál-e valakit? Nem
becsülted ősi nevedet többre öt milliónál? Tehát a mit a szerencse
nyújt, fogadd érdemeid jutalmául. Megengedem, hogy kellemetlen
előleg ez a pénz, jövendőbeli nődtől: de mindketten tudjátok, hogy
csak az elkerülhetlen vas szükség szavának hódoltok. Végre is ez
maradt vagyonod elvesztésének fanyar utóízéül. Minden veszedelmet
túléltél, szolgáljon tehát vigasztalásodul, hogy életedben ez az
utolsó boszankodás. Hogy éneklik a «Bourgeois Gentilhomme»
entreactejában, keleti frank nyelven: non tener honta, questa star
l’ultima affronta? –</p>
<p>Arthur gróf hallgatott, elkomorult és elégedetlen volt.
Barátjának hidegen gyakorlati, sőt vastagon cynikus okoskodásai nem
verhették ki fejéből azon lealázó gondolatot, hogy most majdnem egy
egész évig oly szerepet <span class="pagenum"><a name="Page_317"
id="Page_317">-317-</a></span> fog viselni, mely a férfi
büszkeséggel ellenkezik, a grófi dölyfösségnek pedig nyilt hadat
izen.</p>
<p>– Báró! nem az boszant, hogy az uj háztartáshoz semmit sem
viszek; máson is megtörtént, s ha Esztikét nyerem meg, akkor sem
állok különben. De hogy már mint vőlegény jövendőbelimnek pénzéből
élősködjem, e szégyent el nem viselhetem. Addig, míg azt hittem,
nyerészkedőkkel és uzsorásokkal van dolgom, legalább volt czíme
könnyelmüségemnek. Azt mondtam, élek tovább is adósságcsinálásból,
de most minden ürügy lerombolva fekszik lábam előtt.</p>
<p>– De mit tehetsz?</p>
<p>– Még van egy utolsó segédforrásom. Anyám visszaérkezett; a mit
elköltöttem e pénzből, kipótolja s aztán jövő juliusig úgy
meghuzódva lakom nála, mint kis iskolás fiu koromban.</p>
<p>– A mint tetszik.</p>
<p>– És valóban még azon nap estéjén kihallgatást kért édesanyjától
s aztán mindent őszintén, leplezetlenül és teljes részletességben
elbeszélt.</p>
<p>– Arthur, – felelé az öreg grófné, – neked igazad van, ez így
nem maradhat s nekem anyai kötelességem határozottan közbelépni.
Intézkedjél, hogy holnapután Bogfalvára mehessek és igérem neked,
hogy mindent rendbe hozok.</p>
<p>– Mindent rendbe hozasz anyám? De hiszen épen abban fekszik
helyzetem elviselhetlensége, hogy minden a legjobb rendben van!
Louise boldog, hogy tehet értem valamit s én már ma költhetem azon
36,000 forint jövedelmet, mely jövendőbeli nőm hozományát
képezi.</p>
<p>– Mindent kiegyenlítek.</p>
<p>– A világ ugyan nem tudja, de nekem elég erkölcsi
megsemmisülésemre a gondolat, hogy Louise, tényleg, megvásárolt
engem.</p>
<p>– Arthur! minő illetlen, minő háladatlan szó ez.</p>
<p>– Nem mondom, hogy tette, sőt páratlan önzéstelenségében eleinte
csak arra törekedett, hogy engem <span class="pagenum"><a name=
"Page_318" id="Page_318">-318-</a></span> előnyös pénzházasság
kötésére segítsen. A herczeg halála s azon leánynak elpártolása
után azonban változott a helyzet; ellenem fordult a látszat is, s
most a tisztességes kölcsönből nagylelkű adomány, sőt kimondjam a
legirtóztatóbb szót? egy ügyefogyottnak nyujtott <i>kitartás</i>
lett!</p>
<p>– Arthur, nem jól értetted anyádat. Úgy hozom rendbe ügyedet
Bogfalván, hogy lelked teljes megnyugvást találjon. Azt mondtad,
hogy Louise minden ékszerét eladta s a pénzből gyümölcsöző tőkét
szerzett? Igen jól van, helyesen cselekedte. De most már én jövök
közbe. Itt vannak nálam családunk gyémántjai, miket mindig egy
Bendeffy grófné viselt. Úgy tudom, ékszerészi becsű szerint
megérnek 83,000 forintot. Elviszem Bogfalvára s miután, mi
asszonyok, mindig szabadabban beszélünk egymás között, átadom a
herczegnőnek, mint szokásban levő menyasszonyi ajándékot.</p>
<p>– Mamám!</p>
<p>– Meg vagy elégedve?</p>
<p>– Mamám! az ajándék maga herczegi; de a gondolat, hogy fiad
férfiui büszkeségének megmentésére hozod ezen áldozatot, a
mennyekbe emel. Engedd meg, hogy ezer csókkal fejezzem ki hálámat
és fiui szeretetemet.</p>
<p>Arthur gróf könnyelmű korhely volt egész életében, de szive nem
romlott meg teljesen soha. Kivánjuk neki, hogy azt a szivet, melyet
megnyert, díszes élete által, meg is érdemelje. <span class=
"pagenum"><a name="Page_319" id="Page_319">-319-</a></span></p>
<div class="chapter">
<h3><img src="images/ch11.png" alt="" title="" />XV.</h3>
</div>
<p class="summary">(Rövid leczke után a hosszú történet véget
ér.)</p>
<p>Láttuk, hogy Gencsy Pál báró a harasztosi kastély úrnőjének igen
szertartásos meghívására, augusztus hó végén leszállt a vasútról s
találkozott Arthur gróffal és barátjával, épen a midőn arról
gondolkodott, hol találna hamarjában oly szekeret, mely őt a
kastélyba szállítaná?</p>
<p>Még alig telt el két hónap, mióta utóljára látta tanítványát,
Gencsen; de hosszabb idő volt ez a bárónak, mint a mennyi a
geologusok szerint szükséges arra, hogy az őserdőből, a földnek nem
tudom hányadik kérgében, kőszén alakuljon. Valóban még attól is
félt, hogy e rettentő korszak alatt Esztike kisasszony mást gondolt
s a kastély lakói is úgy néznek majd rá, mintha kétkednének,
látták-e már ezen arczot valaha, vagy sem?</p>
<p>Hogy még hazulról megírta, melyik napon teszi tiszteletét? annak
ő semmi fontosságot sem tulajdonított. Annál kellemesebben volt
meglepetve, a midőn jól ismert sötét szürke posztóruhás inas
kapkodá ki kezéből podgyászát s elvezeté őt a harasztosi fogat elé,
oly buzgalommal és előzékenységgel, mint mikor haza visznek
valakit, a ki otthon lesz és a családhoz tartozik.</p>
<p>A lovak gyorsan ügetve verték fel az út porát s fél óra mulva a
föld egyik hajlásán túl feltűnt a kastély is, <span class=
"pagenum"><a name="Page_320" id="Page_320">-320-</a></span> melynek
szöglet-tornyából óriási zászló lobogott a nyári szellőben.</p>
<p>Szemközt vele az útfélen magányos gyalogló közeledett.
Bizonyosan éhes vándorló legény, a ki nem talált munkát s megy
máshova szerencsét keresni.</p>
<p>Közelebb érkezve, a bús idegenből tüskés szakállu, pöczkös
bajuszu víg czimbora fejlődék ki. Lehetett-e más, mint épen Bogárdy
Zoltán, a ki recsegős hangján távolról kiáltá:</p>
<p>– Hozott Isten friss egészségben, tisztelt kollegám; ejnye de
megvárakoztattál!</p>
<p>– Nem én vagyok oka, barátom. Szörnyű rendetlenség ez a magyar
államvaspályán! Teljes hét perczet késtünk! No de meg is
interpelláljuk érte a közlekedésügyi minisztert! Szép tőled, hogy
elémbe jöttél.</p>
<p>– Kötelességem volt, barátom, mert szükség, hogy elékészítselek
azon fogadtatásra, mely itt rád vár.</p>
<p>– Az égre kérlek, ne ijesztgess.</p>
<p>– Majd meglátom, mily vitézül állod ki a roppant strapácziót,
mert ez alul ugyan ki nem búvol. Van pénzed?</p>
<p>– Van, a mennyi az útra kell.</p>
<p>– Az kevés, mert az egész vidék herczegi borravalót vár. A falu
nagy harangja reggel óta szól. Az iskolás fiúk kirukkoltak és
éneklik: «erős várunk nekünk az Isten»; az ártatlan szűzek, fehérbe
öltözve, rozmarint tűztek hajukba és rózsalevelet hintenek útadba.
A biró kilencz mozsarat és 80 kilogramm lőport hozatott Hatvanból.
A jegyző és az iskolamester ablaka csupa transparent G. P. és D. E.
betűkkel. Este pedig olyan illumináczió és rakétázás lesz, hogy még
a szomszéd földesurak is assecuráltatták tegnap a gabonás
asztagokat.</p>
<p>Varjas Andoriás uram, a ki hivatalos helyén, a bakon ült,
ájtatos hivő lélekkel nézegetett vissza s minden új részlet
hallására komoly helyeslést intett fejével, mint a ki mindezt,
magától érthető legtermészetesebb dolognak találta. <span class=
"pagenum"><a name="Page_321" id="Page_321">-321-</a></span></p>
<p>De midőn a kastély elé érkeztek, a hol hatalmas diadalkapunak
kellett volna az érkezőt fogadni, kiderült, hogy itt rendkívüli
készületnek még nyoma sem mutatkozik, sőt a kastély tornyán lengő
zászlót is a mult évi képviselőválasztáskor tűzték fel s azóta ott
tűri a napot, éjet, esőt, havat, fagyot, meleget.</p>
<p>Az első, a ki a vendéget észrevette, kanonok bácsi volt. Tehát
mindjárt gonosz omen: ebéd előtt pappal találkozni, ez bizony semmi
jót sem igérhetett. E mellé még főtisztelendő úr nagy bámulva
kérdé:</p>
<p>– Hogyan! ön az báró úr? Hol és merre kalandozik, hogy még
Harasztost is utjába ejthette?</p>
<p>Tessék most erre azt felelni, hogy egyenesen is csak ide
igyekezett!</p>
<p>Azonban mégis jött egy szobaleány, a ki a megzavarodott ifjut
fölvezette az első emeletbe, a hol az átöltözésre már minden kellék
elkészítve volt.</p>
<p>Gyönyörű szép, urias, feltünően kedves és elegans szoba volt ez
s valaki úgy letörölgette a butorokat, hogy mikroskopiummal sem
lehetett volna itt egy porszemet felfedezni. A sötét violaszín
pamlag előtt álló asztalkán pedig porczellán vázában olyan óriási
virágcsokor pompázott, hogy Pesten egy egész nyaralónak kertjéből
sem telik ki. Pál bárónak röpdesett a szíve az örömtől, hogy e
gyöngéd figyelem tán épen a ház kisasszonyától származhatott.</p>
<p>Levetkezve poros uti ruháját, felölté szép szürke nyári
sétaöltözékét és izenetet küldött a kastély úrnőihez: mikor tehetné
tiszteletét? A várt válasz azonnal, postafordultával, megérkezék,
hogy <i>rögtön</i>.</p>
<p>Ment le tehát a földszintre, a nyári elfogadó terembe, mely a
kertre nyiló verandára vezetett. De míg ideért, sok kettősszárnyú
ajtón kelle áthatolnia.</p>
<p>Egyszerre balról megmozdul egy zöld posztóval bevont, fényes
szegekkel kivert mellékajtó. Elébb világos színü kelme hullámzik,
aztán egy élő szobornak alabastrom-fehér keze mutatkozik, végre egy
ismert friss, <span class="pagenum"><a name="Page_322" id=
"Page_322">-322-</a></span> vidám, mosolygó arcz és szem, mely
ragyog az örömtől és boldogságtól!</p>
<p>Élénk gyorsasággal, mint mikor vágyat érez «az ő karjai közé
röpülni», állja utját az áthaladó vendégnek és kiáltja:</p>
<p>– Professzor!</p>
<p>Az így megszólított ifju megragadja a feléje nyujtott kezet,
hévvel megszorítja, eszébe sem jut, hogy ez fájhat is egy kicsit s
aztán mondani akar valamit, a mit a szerelmes ember hosszú távollét
után legelőször érez szívéből felfakadni. De elrémülve tapasztalja,
hogy a magyar tudós akadémia nagy szótárából egy betűt sem tud
hangoztatni.</p>
<p>A birtokba vett kezet azonban el nem ereszti többé, úgy bánik
azzal, mint a rabló zsákmányával s bámulja a színműírókat, a kik
ily alkalmakból a legköltőibb eszmevirágokat adják a szereplők
ajkára! Kérdés: ha maguk is szerelmesek, szintén ily mesterei az
ékesszólásnak?</p>
<p>Az elfogadó terembe lépve, a ház asszonya helyett a pózna-hosszú
«táblaterítő»-t találják, a ki elrettentő szigorral és fanyarsággal
hajlik meg, de megvesztegethetlen merevséggel csak azt jelenti,
hogy ő nagysága a báró urat a könyvtárban kivánja elfogadni.</p>
<p>A könyvtárban! a házi pirongatorium leghivatalosabb helyén! A
harasztosi szent inquisitio kínzó kamarájában, a hova csak azokat
idézik, kik ellen panasz van, kik gyalázatosan rossz fát tettek a
tűzre.</p>
<p>Ámde nem volt szabadulás; Esztikének ki kellett menni a
verandára, friss szellőt színi, a bárónak pedig, mint vádlottnak,
be a törvényszék színe elé, ad audiendum verbum!</p>
<p>Ő nagysága udvariasan köszönté a belépőt. Helyet mutatott neki,
de nem az övéhez hasonló karszéket, hanem csak egy oda vetődött
tabouret-tet; elég jó volt ez a vallatás alá vont bűnösnek.</p>
<p>– Báró úr, örvendek, hogy látom. Szabad lesz nehány kérdést
tennem?</p>
<p>– Méltóztassék parancsolni. <span class="pagenum"><a name=
"Page_323" id="Page_323">-323-</a></span></p>
<p>– Báró úr, igaz-e, a mit hallottam, hogy ön tanárságra
készül?</p>
<p>– Én, asszonyom?</p>
<p>– Leányom mondja, hogy önt legközelebb egyetemi professzorságra
hivják meg, s a tapasztalati lélektant fogja eléadni.</p>
<p>– Asszonyom, – felelt Pál báró elnyomott mosolylyal. –
Tetszhetett tán Esztike kisasszonynak ily tréfát kigondolni, de én
a nevezett tudományban nem hogy szakember, de csak gyarló műkedvelő
is alig vagyok.</p>
<p>– Ezt nagy sajnálattal hallom, mert az egyetemi tanárság diszes
állás, s a professzorok nagy kitüntetésben részesülnek. De ha nem
lesz tanár, akkor minő életpályát választ?</p>
<p>– Én, asszonyom? Én amolyan falusi báró vagyok, a kit az
emberek, minden három évben, tíz hordó pálinkáért képviselőjöknek
választanak. Mint ilyen eljárok a házba, hallgatom a bölcsebbek
szónoklatát, szavazok pártom érdeke szerint a haza javára, s majd
ha több bátorságom s tudományom lesz, magam is részt veszek a
tanácskozásokban.</p>
<p>– Ezek nagyon távol időkre biztató kilátások. De legalább
remélheti, hogy a három évi ülésszak letelte után, kinevezik önt
főispánnak vagy államtitkárnak?</p>
<p>– Sajnálattal kell megvallanom, hogy ily fényes kitüntetésekre
egyáltalában nem számíthatok.</p>
<p>– És miért nem?</p>
<p>– Mert a főispánsághoz több tekintély és érettebb életkor
szükséges; államtitkár pedig csak a legkiválóbb szakértelemmel
felruházott egyén lehet.</p>
<p>– És nem szerezheti meg ezen kellékeket?</p>
<p>– Idővel tán igen, de most oly izgatott s folytonosan ábrándozó
lelkiállapotban élek, mely minden hideg tanulmány megkezdésére
képtelenné tesz. Asszonyom! én ma 26 éves koromban végtelen s
minden más érdeket megsemmisítő szenvedély hatalma alá kerültem;
szeretek egy leányt. Szeretem önnek leányát, s ha <span class=
"pagenum"><a name="Page_324" id="Page_324">-324-</a></span> kezét
el nem nyerhetem, többé e világon semmi más nem érdekel.</p>
<p>– Szereti leányomat? De hiszen ön tudhatja, báró úr, hogy midőn
Esztikémmel Gencsre jöttem, már ezzel eléggé világos jelét adtam,
hogy szerelme ellen nincs komoly kifogásom. Azonban…</p>
<p>– Hah! azonban! oh mint rettegek ezen legirtóztatóbb szótól.</p>
<p>– Fiatal ember, sajnálom önt, de én attól félek, hogy leányom
csak azért hallgatott az ön igéreteire, mert hitte, hogy önre
fényes jövő vár: egyetemi tanár, főispán, vagy államtitkár lesz.
Most pedig kiderül, hogy mindez csalódás és álomkép. Bocsásson meg
báró úr, de ily változott körülmények között többé semmit sem
igérhetek. Azonban…</p>
<p>– Hah! egy másik: azonban! Most látom, hogy nincs ennél
felségesebb szó a magyar nyelvben.</p>
<p>– Azonban, – folytatá a ház asszonya erőtetett komolysággal, –
ha részemről, ily helyzetben, kénytelen is vagyok határozottan
tagadó választ adni, azért, ha tetszik önnek, még
<i>felebbezheti</i> ügyét, leányomra.</p>
<p>– Fölebbezem!</p>
<p>– Ime most épen két óra. Ebédig lesz még egy egész órája s ha
elviszi leányomat a kertbe sétálni s ha sikerül önnek vele úgy
megalkudni, hogy csekélyebb kilátások mellett is elfogadja
ajánlatát, akkor…? Akkor majd én is jobban meggondolom a
dolgot.</p>
<p>A nyájas olvasó bizonyára kezdet óta jól értette e jelenetet, s
nagyon tudta, mit kell ebből szószerint magyarázni, mit nem?</p>
<p>Nem volt ez épen egészen tréfa, színjáték vagy rögtönzött
mulatság a Bogárdy Zoltán iskolájának modorában; de rideg, száraz
komolyság annál kevesbbé. A báróra nézve a ledkedvezőtlenebb
magyarázat szerint sem jelenthetett ez többet, mint hogy a család
jogosan igényli, hogy a kérő, ha férj lesz, nem fog tétlenségbe
merülni, hanem rangjához és vagyoni állapotához képest igyekezni
fog a világban <span class="pagenum"><a name="Page_325" id=
"Page_325">-325-</a></span> is oly állást elfoglalni, mely rá
díszt, a hazára hasznot hozand.</p>
<p>De midőn meghallotta Pál báró, hogy hova kell ügyét felebbeznie?
s hogy a harasztosi legfelsőbb biróságot karjára ragadhatja, viheti
sétálni a kertbe s ott egész óráig informálhatja, capacitálhatja:
többé nem tartóztathatá magát, hanem rohant a ház asszonyához, fél
térdre hullott s úgy megölelé és össze-vissza csókolá, mint csak
egy háladatos fiú teheti anyjával.</p>
<p>Szegény Dorozsmayné alig tudott kiszabadulni. Eléggé engedé át
ugyan magát e heves szorítgatásoknak, de asszonyi szokás szerint,
mégis csak fenyegetett öltözékének védelméről beszélt, mintha ez
volna a legfontosabb.</p>
<p>– Ah, ön tönkre teszi ruhámat… már fodraim is szakadoznak…
szeleburdi báró, ön miatt bizony még egyszer újra öltözködnöm
kell.</p>
<p>Még egy csók az arczra s ezúttal befejezéskép oly csattanós,
hogy a verandára is kihallatszott s azután Pál báró megértvén az
idő becsét, értékét, kitántorgott az ajtón, bebotlott az elfogadó
terembe, onnan ki a verandára, sietvén itt elvesztett ügyét
appellálni.</p>
<p>A helybeli septemvirátus és cassatiószék ezalatt szelid
türelemmel várta az alsóbb törvényszéknek végerővel biró itéletét s
midőn Pál báró az idvezültek mosolyával kijött, karját ajánlta,
sétára hivta őt a kertbe, mindketten három ugrással termettek lenn
a kilenczfokú lépcsőn és indultak a felsőség engedelméből kijelölt
sétára.</p>
<p>Magától érthető, hogy augusztusban, délután két órakor a nap
perzselő sugarai miatt, nem a nyilt virágágyak, hanem a legmagasabb
fák árnyai felé törekedtek.</p>
<p>Nem tudom, ki volt a vezető ezen utjokban? de tény, hogy keresve
a hűvös tanyát, itt is mint Gencsen, láttak egy hatalmas diófát,
melynek levéllel sűrűn benőtt galyai alatt még sokkal szebben
faragott és fehérebbre festett padot találtak, a törvényszéki ülés
és appelláta megkezdésére. <span class="pagenum"><a name="Page_326"
id="Page_326">-326-</a></span></p>
<p>A fiatal báró azonban nem tartotta meg szavát, s annyira
megfeledkezett helyzetéről és igéretéről, hogy mint vércse keze
között tartván a pihegő galambot, mindjárt levetette az alázatosan
könyörgő álarczot, s mintha semmi sem történt volna, újra csak
tekintélyt követelő professzor kezdett lenni, szemben hű,
engedelmes és tanulékony tanítványával.</p>
<p>Mindjárt is, szép csinosan elhelyezkedve a padon, hozzá kezdett
leczkéjéhez:</p>
<p>– Diximus…</p>
<p>– Ah, diximus, – szakítá félbe a tudnivágyó leányka, – Gencsen
hallottam e szép hangzású szót először, de nem tudom, mit
jelent?</p>
<p>– Csak annyit: mint mondtuk. Így szokták a legtudósabb tanárok,
hajdan, leczkéiket kezdeni, hogy jelen előadásukat szoros
kapcsolatba hozzák a korábban eléterjesztett alapelvekkel.</p>
<p>– Értem.</p>
<p>– Tehát ott hagytuk el lélektani buvárlatainkat, hogy a férfi a
szive mélyéből szeretett leánykát keblére szorította s aztán
elkezdte csókolni: elébb a hajába füzött rózsabimbót, aztán a
leomló hajfürtöt, a felhőtlen homlokot, végre a két szemet s
azalatt a leányka hallgatott és tűrni tanult.</p>
<p>– Vagy boldog volt.</p>
<p>– Vagy boldog volt. Ezer köszönet érte, mert e kijavítás a
végtelenségig szellemdús ötlet! Ámde most magasabb és fellengzőbb
tanok következnek, mert elérkezett ama legédesebb percz, hogy az
ajkak is érintkezzenek.</p>
<p>Esztike nem felelt, kissé tán vissza is húzódott.</p>
<p>A professzor pedig folytatá.</p>
<p>– A mi az első csókot illeti, egyenesen és közvetlenül a két
ajkon, annak sajátszerű természete van. Úgyis kimondhatlanul sokat
ér, ha a férfi rabló módjára, kérés és engedelem nélkül, jut hozzá;
hanem hogy már e földön érezhesse a menny minden gyönyörét,
elkerülhetlenűl szükséges, hogy a lányka hasonló ellenállhatlan
<span class="pagenum"><a name="Page_327" id=
"Page_327">-327-</a></span> vágyat érezzen, ő maga is szomjazza az
ajkak találkozását s aztán boldogságukban feledkezzenek el az egész
világról.</p>
<div class="figcenter" style="width: 355px;"><a href=
"images/i018hq.jpg"><img src="images/i018.jpg" alt="– Diximus…"
title="– Diximus…" /></a>
<p class="caption">– Diximus…</p>
</div>
<p>Pál báró vas karjai közt tartá a sebzett galambot, de most egyik
kezével az égő arcz melegéhez nyúlt s úgy vonszolá maga felé az
ellenkedőt, hogy lassú és észrevétlen közeledés után, egyszerre
csak összetalálkozott a két forró ajk s aztán meg nem számlált
perczekig összeforradva maradt.</p>
<p>Nem lehetetlen, hogy az ily fellengző lélektani elmélet- és
kisérletnek kellő felfogására, az ismétlés is szükségesnek
mutatkozott. Tény azonban, hogy a midőn a boldog pár még csak
perczeket vélt átélni, elmult az óra, s a kastélynak sivító hangon
ebédre hívó csengetyűje felrázá őket álmaikból.</p>
<p>A veranda lépcsőin Dorozsmayné, Zoltán és kanonok bácsi fogadták
az elésietőket.</p>
<p>– Nos, báró úr, – kérdé az anya vidám hangon, de szemében
örömkönnyekkel telve, – megnyerte pörét?</p>
<p>– Asszonyom, – felelé, – a föld legszerencsésebb embere vagyok,
most már semmi sem hiányzik boldogságomból.</p>
<p>– És hogy szól a végső itélet?</p>
<p>– Esztike kisasszony a jövőt feltétlenül rám és férfiúi
becsületemre bízza; jelenben pedig szerényen megelégszik azzal,
hogy képviselő s az én drága jó Zsuzsi nénémnek engedelmes fia
vagyok.</p>
<p>– Akkor Isten áldása rajtatok, gyermekeim.</p>
<p>Az alatt pedig, hogy az anya karjai közé zárá gyermekét, Zoltán
bácsi a főtisztelendő úr mellé lépett s mondá:</p>
<p>– Papom, hallottad a szép imádságot s mégsem mondtad rá:
amen.</p>
<p>Kanonok bácsinak forgó karikákra nyilt a két szeme. Még csak
most kezdé észrevenni, mi történik a házban és körülette? A jámbor
lélek ezen utolsó pillanatig csakugyan hitte, hogy Pál báró
egyszerűen átutazóban <span class="pagenum"><a name="Page_328" id=
"Page_328">-328-</a></span> van Harasztoson s az özvegy őt, mint
annyi más járó-kelő vendéget, ebédre marasztotta.</p>
<p>– Gyermekek, – szólt most teljes anyai és háziasszonyi
tekintélylyel a kastély úrnője. – Halljátok megmásíthatlan
határozatomat. E naptól fogva minden héten egyszer, szombaton, ide
jöhet Pál báró s maradhat hétfőig. Mához hat hétre pedig, ha Isten
is úgy rendelte, mint mi óhajtjuk, lakodalom lesz Harasztoson!</p>
<hr class="chap" />
<p><span class="pagenum"><a name="Page_329" id=
"Page_329">-329-</a></span></p>
<div class="chapter">
<h2>TARTALOM.</h2>
</div>
<ul class="TOC">
<li>PÁLFFY ALBERT. Irta. <i>Mikszáth Kálmán</i> <span class=
"ralign"><a href="#Page_V">V</a></span></li>
<li>ESZTIKE KISASSZONY PROFESSZORA <span class="ralign"><a href=
"#Page_1">1</a></span></li>
</ul>
<p class="center">ELSŐ RÉSZ.</p>
<ul class="TOC">
<li class="li2"><span class="roman">I.</span> A család eredete,
viszontagsága és felvirágzása <span class="ralign"><a href=
"#Page_3">3</a></span></li>
<li class="li2"><span class="roman">II.</span> A kastély és
vendégei <span class="ralign"><a href="#Page_12">12</a></span></li>
<li class="li2"><span class="roman">III.</span> Ingadozás a sok
pénzt igérő jövő s a jelenben kinálkozó rang között. Három remek
lövés, mely azonban nem nyeri meg a hölgyek tetszését <span class=
"ralign"><a href="#Page_22">22</a></span></li>
<li class="li2"><span class="roman">IV.</span> Van ebben egy
párocskának igen vad-érzékeny eljegyzése; egy másiknak pedig
rögtönzött és igen prózai egybekelése <span class="ralign"><a href=
"#Page_29">29</a></span></li>
<li class="li2"><span class="roman">V.</span> Egy pár képviselő
megy az országgyűlésre <span class="ralign"><a href=
"#Page_34">34</a></span></li>
<li class="li2"><span class="roman">VI.</span> Megnézik a fővárost,
meghallgatják a jövő zenéjét és látnak valakit a páholyban
<span class="ralign"><a href="#Page_41">41</a></span></li>
<li class="li2"><span class="roman">VII.</span> Odaviszik a fiatal
embert, a hova nem várta. Hogy mi következik ily odavetett
kérdésből: ön erdélyi? az csak a könyv végén derül ki <span class=
"ralign"><a href="#Page_49">49</a></span></li>
<li class="li2"><span class="roman">VIII.</span> Aláirás egy
tánczvigalomra, mely létre sem jő; a nagy világ hiú szédelgéseibe
merült uracsot megemlékeztetik a csendes, egyszerű s boldog
otthonra <span class="ralign"><a href="#Page_59">59</a></span></li>
<li class="li2"><span class="roman">IX.</span> Szokatlan ünnepélyes
szertartással végbement leánykérés; a roham sikert igér, de még
semmi sem bizonyos <span class="ralign"><a href=
"#Page_67">67</a></span></li>
<li class="li2"><span class="roman">X.</span> A díszruhás
ünnepélyességet hasonló értékű aprópénzzel fizetik vissza; a
házassági szerződés pontozatai pedig gondolkodóba ejtik ő
méltóságát <span class="ralign"><a href=
"#Page_76">76</a></span></li>
<li class="li2"><span class="roman">XI.</span> Azon fejezet,
melyben az «első leczke» bölcseségeivel ismerkedünk meg
<span class="ralign"><a href="#Page_85">85</a></span></li>
<li><span class="pagenum"><a name="Page_330" id=
"Page_330">-330-</a></span></li>
<li class="li2"><span class="roman">XII.</span> Egy részről biztató
szavak hangzanak, más részről akadályok merülnek elé. Még egy kis
leczke <span class="ralign"><a href="#Page_92">92</a></span></li>
<li class="li2"><span class="roman">XIII.</span> Két öreg úr pohár
között összevesz. Az eddig vett leczke magva oly termékeny földbe
esik, hogy a mama is megbámulja leánya tudományát <span class=
"ralign"><a href="#Page_98">98</a></span></li>
<li class="li2"><span class="roman">XIV.</span> Pál báró hazulról
kétségbeejtő levelet, utána mindjárt nem kedves vendégeket kap, kik
hitelét épen ott rontják le, a hol építkezni szándékozott
<span class="ralign"><a href="#Page_106">106</a></span></li>
<li class="li2"><span class="roman">XV.</span> Szerencsétlen
szemköztülés a szinházban, a mi azonban egy más férfinak
reménytelen győzelmet szerez <span class="ralign"><a href=
"#Page_113">113</a></span></li>
<li class="li2"><span class="roman">XVI.</span> A lovagias és
nagyuri vőlegény, a ki semmitől sem irtózik inkább, mint nyomorú
pénzről beszélni menyasszonyával <span class="ralign"><a href=
"#Page_122">122</a></span></li>
<li class="li2"><span class="roman">XVII.</span> Új dráma a
szinpadon, de a nézőtéren mégis érdekesebb némajáték foly, melynek
tárgyát csak ketten értették meg <span class="ralign"><a href=
"#Page_130">130</a></span></li>
<li class="li2"><span class="roman">XVIII.</span> A miről a doktor
nem szokott «orvosi bizonyítvány»-t adni, de a szép honorárium
csodákat művel <span class="ralign"><a href=
"#Page_140">140</a></span></li>
<li class="li2"><span class="roman">XIX.</span> Rövid fejezet, mely
mesés igérettel végződik <span class="ralign"><a href=
"#Page_149">149</a></span></li>
<li class="li2"><span class="roman">XX.</span> Honnan kerül a
segítség a végső szükségben? de ideje is volt, hogy az ezeregyéji
mesék újra fölelevenüljenek <span class="ralign"><a href=
"#Page_154">154</a></span></li>
</ul>
<p class="center">MÁSODIK RÉSZ.</p>
<ul class="TOC">
<li class="li2"><span class="roman">I.</span> Zsuzsi néni
kibékülése, melyre újabb leczke következik. Bizonyos emberek
elutaznak Pestről Fiuméig, s onnan még az egyenlítő vonaláig is
elhatolnak <span class="ralign"><a href=
"#Page_165">165</a></span></li>
<li class="li2"><span class="roman">II.</span> Az ezeregyéji
meséknek olyan folytatása következik, hogy még Porczogh bárónak is
megáll az esze <span class="ralign"><a href=
"#Page_175">175</a></span></li>
<li class="li2"><span class="roman">III.</span> A professzor
leczkéjéből a tanítvány megint plágiumot csinál, s ezzel elismert
vőlegényét szörnyűkép elkedvetleníti <span class="ralign"><a href=
"#Page_184">184</a></span></li>
<li class="li2"><span class="roman">IV.</span> Szól egy öreg nagy
úrról, a ki nejének szép igéreteket tesz; de kérdés, megtartja-e
végrendeletében? <span class="ralign"><a href=
"#Page_194">194</a></span></li>
<li class="li2"><span class="roman">V.</span> Utazási terv, mely
egy részről reményt ébreszt, más felől szörnyű boszúságot okoz. A
grófi korona sem oly kulcs többé, mely minden lányszívet és minden
pénzszekrényt megnyit <span class="ralign"><a href=
"#Page_203">203</a></span></li>
<li><span class="pagenum"><a name="Page_331" id=
"Page_331">-331-</a></span></li>
<li class="li2"><span class="roman">VI.</span> Erdély fejedelme oly
levelet küld Gencsre, hogy a báró kastélyának lakói rögtön
fellázadnak <span class="ralign"><a href=
"#Page_213">213</a></span></li>
<li class="li2"><span class="roman">VII.</span> Igen szerencsés
nap, melyben egymás után két különös véletlen követi egymást
<span class="ralign"><a href="#Page_223">223</a></span></li>
<li class="li2"><span class="roman">VIII.</span> Két hűséges jó
barátnak bizalmas levelezését foglalja magában <span class=
"ralign"><a href="#Page_233">233</a></span></li>
<li class="li2"><span class="roman">IX.</span> A midőn az ember
ismeretlennel utazik, vagy legalább csak az egyik ismeri a másikat
<span class="ralign"><a href="#Page_244">244</a></span></li>
<li class="li2"><span class="roman">X.</span> Bepillantunk a
távirdai hivatal titkaiba <span class="ralign"><a href=
"#Page_257">257</a></span></li>
<li class="li2"><span class="roman">XI.</span> A szorgalmas
professzor még Gencsen sem hanyagolja el leczke-óráit <span class=
"ralign"><a href="#Page_266">266</a></span></li>
<li class="li2"><span class="roman">XII.</span> Egy üres hang, mely
az emberi nyelvben értelemmel sem bir <span class="ralign"><a href=
"#Page_284">284</a></span></li>
<li class="li2"><span class="roman">XIII.</span> Melyben Spuller
Jeannette saját személyében lép fel és rangjához méltó állásába
visszavonul <span class="ralign"><a href=
"#Page_296">296</a></span></li>
<li class="li2"><span class="roman">XIV.</span> Az illem még ma
tiltja a szív hangján megszólalni, de megengedi, hogy üzleti
ügyeket tisztába hozzunk <span class="ralign"><a href=
"#Page_308">308</a></span></li>
<li class="li2"><span class="roman">XV.</span> Rövid leczke után a
hosszú történet véget ér <span class="ralign"><a href=
"#Page_319">319</a></span></li>
</ul>
<hr class="chap" />
<p><span class="pagenum"><a name="Page_332" id=
"Page_332">-332-</a></span></p>
<div class="chapter">
<h2>KÉPJEGYZÉK.</h2>
</div>
<ul class="TOC">
<li class="li2"><span class="roman">1.</span> Pálffy Albert
arczképe <span class="ralign"><a href="#Page_II">II</a></span></li>
<li class="li2"><span class="roman">2.</span> Dorozsmay Tóbiás
kínos halállal mult ki <span class="ralign"><a href=
"#Page_3">3</a></span></li>
<li class="li2"><span class="roman">3.</span> A fogatból egy idősb
s egy fiatal nő lépett le <span class="ralign"><a href=
"#Page_14">14</a></span></li>
<li class="li2"><span class="roman">4.</span> Esztike kisasszony
mindezt érdekkel hallgatta <span class="ralign"><a href=
"#Page_55">55</a></span></li>
<li class="li2"><span class="roman">5.</span> – Először úgy fogtam
fel a vállalatot <span class="ralign"><a href=
"#Page_70">70</a></span></li>
<li class="li2"><span class="roman">6.</span> – A legkegyesb anyós
is csak anyós marad <span class="ralign"><a href=
"#Page_83">83</a></span></li>
<li class="li2"><span class="roman">7.</span> Esztike oly
mozdulatot tett, melynek értelme, hogy nem tudja <span class=
"ralign"><a href="#Page_104">104</a></span></li>
<li class="li2"><span class="roman">8.</span> Varjas Andoriás…
megdermedve csodálkozik <span class="ralign"><a href=
"#Page_123">123</a></span></li>
<li class="li2"><span class="roman">9.</span> Egy kisasszony épen
most jutott a sok élvet igérő allegro-finale első ütemeihez
<span class="ralign"><a href="#Page_145">145</a></span></li>
<li class="li2"><span class="roman">10.</span> Karszékébe
helyezkedvén, teljes kényelemmel olvashatá <span class=
"ralign"><a href="#Page_167">167</a></span></li>
<li class="li2"><span class="roman">11.</span> Porczogh báró
meghajlott <span class="ralign"><a href=
"#Page_183">183</a></span></li>
<li class="li2"><span class="roman">12.</span> Egyedül áll egy
ablak bemélyedésében <span class="ralign"><a href=
"#Page_207">207</a></span></li>
<li class="li2"><span class="roman">13.</span> Legelől két
kisasszony lépdelt <span class="ralign"><a href=
"#Page_225">225</a></span></li>
<li class="li2"><span class="roman">14.</span> – Azt kiáltják, –
felelé a gróf <span class="ralign"><a href=
"#Page_247">247</a></span></li>
<li class="li2"><span class="roman">15.</span> Oda vitték, a hová
leginkább vágyott, a konyhába <span class="ralign"><a href=
"#Page_269">269</a></span></li>
<li class="li2"><span class="roman">16.</span> – Drága papom
<span class="ralign"><a href="#Page_284">284</a></span></li>
<li class="li2"><span class="roman">17.</span> – Isten vezérelje,
Jeannette <span class="ralign"><a href=
"#Page_307">307</a></span></li>
<li class="li2"><span class="roman">18.</span> – Diximus…
<span class="ralign"><a href="#Page_326">326</a></span></li>
</ul>
<hr class="chap" />
<div class="transnote">
<p class="center"><span class="caption">Javítások.</span></p>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table summary="Javítások">
<tr>
<td class="tdr"><a href="#Page_15">15</a></td>
<td>ynelni</td>
<td>nyelni</td>
</tr>
<tr>
<td class="tdr"><a href="#Page_27">27</a></td>
<td>szaladgalás</td>
<td>szaladgálás</td>
</tr>
<tr>
<td class="tdr"><a href="#Page_57">57</a></td>
<td>eltalátjam</td>
<td>eltaláljam</td>
</tr>
<tr>
<td class="tdr"><a href="#Page_82">82</a></td>
<td>e ésorolt</td>
<td>elésorolt</td>
</tr>
<tr>
<td class="tdr"><a href="#Page_127">127</a></td>
<td>vern fogja</td>
<td>verni fogja</td>
</tr>
<tr>
<td class="tdr"><a href="#Page_146">146</a></td>
<td>legbeesesebb</td>
<td>legbecsesebb</td>
</tr>
<tr>
<td class="tdr"><a href="#Page_165">165</a></td>
<td>kiasszony</td>
<td>kisasszony</td>
</tr>
<tr>
<td class="tdr"><a href="#Page_212">212</a></td>
<td>polgokról</td>
<td>dolgokról</td>
</tr>
<tr>
<td class="tdr"><a href="#Page_214">214</a></td>
<td>írta, melyíe</td>
<td>írta, melyet</td>
</tr>
<tr>
<td class="tdr"><a href="#Page_257">257</a></td>
<td>hatralevő</td>
<td>hátralevő</td>
</tr>
<tr>
<td class="tdr"><a href="#Page_280">280</a></td>
<td>kisassozny</td>
<td>kisasszony</td>
</tr>
<tr>
<td class="tdr"><a href="#Page_310">310</a></td>
<td>rövin időn</td>
<td>rövid időn</td>
</tr>
<tr>
<td class="tdr"><a href="#Page_322">322</a></td>
<td>mogszorítja</td>
<td>megszorítja</td>
</tr>
<tr>
<td class="tdr"><a href="#Page_322">322</a></td>
<td>«táblaterítő«-t</td>
<td>«táblaterítő»-t</td>
</tr>
</table>
</div>
<div lang='en' xml:lang='en'>
<div>*** END OF THE PROJECT GUTENBERG EBOOK 68475 ***</div>
</html>
